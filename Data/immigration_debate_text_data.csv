"","time","name","chairman","id","party","academic","education_fill","text","agenda","statement_number"
"1",14H 30M 0S,"Karina Due",FALSE,"15761","(DF)",FALSE,"No Academic Eduction","
    Tak, formand, og tak til ministeren for at stille op. Finder ministeren det hensigtsmæssigt i et homogent samfund, at der i mange daginstitutioner og lignende udelukkende serveres halalslagtet kød?
    ",NA,222
"2",14H 30M 0S,"Inger Støjberg",FALSE,"182","(V)",FALSE,"No Academic Eduction","
    Jeg ved, at der fortsat er nogle i Danmark – der er også nogle her i Folketinget – som har den holdning, at integration handler om en gensidig tilpasning, nogle, som sådan helt overordnet mener, at indvandrere og danskere skal bøje sig ind mod hinanden, og så mødes man et eller andet sted på midten. Og det kan jeg bare sige, at det er jeg lodret uenig i.
    Jeg vil derfor gerne gentage, hvad jeg har også tidligere har sagt, nemlig at integration ikke er et spørgsmål om, at alle skal give sig lidt, og integration er i hvert fald heller ikke et spørgsmål om, at et mindretal kan få lov til at dominere flertallet, tværtimod, for det danske samfund skal ikke give afkald på sig selv i forbindelse med det, man kunne kalde for en eller anden misforstået hensyntagen.
    Men når det er sagt, er det også min holdning, at det er uacceptabelt, hvis f.eks. landets muslimske mindretal får lov til at sætte sine egne religiøse forskrifter igennem over for et ikkemuslimsk flertal. Det gælder f.eks. krav om rituel slagtning, altså halalkød, som serveres i vores daginstitutioner, på vores sygehuse og på plejehjem, men jeg vil så til gengæld også lade det være op til de lokale beslutningstagere at fastsætte menuen, og jeg har fuld tillid til, at den enkelte kommunalbestyrelse eller den enkelte institution kan vurdere, hvad der er den bedste løsning. Inden for den ramme forventer jeg så, at både kommuner og daginstitutioner medvirker til at løfte integrationsopgaven. De skal f.eks. sørge for, at alle børn ved, hvad det indebærer at leve i Danmark, hvilke regler, hvilke værdier, vi har her, hvilke normer der gælder her, for dem kan vi roligt være stolte af, dem skal vi værne om, og det skal vi hver især.
    ",NA,224
"3",14H 31M 0S,"Karina Due",FALSE,"15761","(DF)",FALSE,"No Academic Eduction","
    Det er jo rigtig dejligt at høre ministeren sige alle de rigtige ting. I Folketingssalen taler Venstre for de danske værdier, men afviser f.eks. at forholde sig til halalkød i de offentlige deklarationer, kønsopdelt svømning osv. osv. Ministeren henviser til, at det må man ordne lokalt. Men når værdidiskussionen så dukker op lokalt, henviser Venstre til, at det må den lokale skolebestyrelse eller svømmehal, eller hvad det nu er, forholde sig til, det vil man ikke politisk gå ind og regulere. Vi har set eksempler på det f.eks. i Horsens, hvor Venstre i foråret var med til at åbne op for flygtningekvinder, der kunne få kønsopdelt svømning, og senest har Venstre i Horsens afvist DF's krav om at udfase halalkød i Horsens Kommunes institutioner. For Venstre virker det, som om værdipolitikken er noget, som andre må tage sig af, men er det ikke på tide, at Venstre står last og brast med Dansk Folkeparti i kampen om de danske værdier?
    ",NA,226
"4",14H 31M 0S,"Inger Støjberg",FALSE,"182","(V)",FALSE,"No Academic Eduction","
    Jeg kan i hvert fald sige, at jeg meget gerne vil tage mig af værdipolitikken. Jeg mener, at det er et overordentlig vigtigt område, faktisk det område, der kommer til at definere Danmark allermest i fremtiden. Måske derfor synes jeg også, at det er helt afgørende, at vi alle sammen kæmper den her kamp netop for danske værdier og normer og regler, der jo er grundlagt generationer før os. Der mener jeg sådan set at vi står stærkest ved at gøre det hver især i daginstitutionerne, i kommunalbestyrelserne og også her, og at man netop ikke i kommunalbestyrelsen kan fralægge sig det ved at sige, at det også er nogle inde på Christiansborg, der har besluttet det her, men at man rent faktisk står stærkest i forsvaret af værdisættet ved, at vi hver især tager den kamp. Jeg tager i hvert fald meget gerne min del.
    ",NA,228
"5",14H 33M 0S,"Karina Due",FALSE,"15761","(DF)",FALSE,"No Academic Eduction","
    Så vil jeg gerne spørge, hvor mange gange og mange steder de lokale Venstrefolk så skal gå stik imod ministerens holdning og dermed regeringens holdning, før ministeren er villig til at begynde at lovgive om det og altså udvise rettidig omhu.
    ",NA,230
"6",14H 33M 0S,"Inger Støjberg",FALSE,"182","(V)",FALSE,"No Academic Eduction","
    Jeg vil i hvert fald sige det sådan, at ingen skal være i tvivl om, hvor jeg står, og hvor regeringen står. Når det er sagt, mener jeg vitterlig, at vi står stærkest og bedst, ved at det er et forsvar, der er i hver enkelt kommune, på hver enkelt institution, og jo også i dagligdagen. Jeg mener rent faktisk, det er en vigtig diskussion at tage både blandt svømmere, der svømmer, og i svømmehallen og i kommunalbestyrelsen, at vi jo har en tradition for, at man svømmer sammen på tværs af køn f.eks., og at det er en grundfæstet dansk værdi, at vi godt kan finde ud af at dyrke fritidsinteresser sammen, og at det faktisk er rigtig sundt, at man gør det på den måde. Men jeg mener, at forsvaret for det står stærkest og bedst, ved at man tager diskussionen lokalt, og at man ikke bare kan henvise til, at det også er noget, de har besluttet inde på Christiansborg. Så man kan ikke sige, at der er et eller andet antal gange, hvis det er det, fru Karina Due fisker efter.
    ",NA,232
"7",14H 34M 0S,"Karina Due",FALSE,"15761","(DF)",FALSE,"No Academic Eduction","
    Vi kunne også prøve at vende det 180 grader og så sige: Hvis nu ministeren ikke vil lovgive om et forbud mod f.eks. halalslagtet kød i danske institutioner, vil ministeren så i det mindste være med til at garantere, at halalkød serveres som et supplement, og at det ikke nødvendigvis skal proppes ned i halsen på de danskere, der ikke ønsker at spise det?
    ",NA,234
"8",14H 34M 0S,"Inger Støjberg",FALSE,"182","(V)",FALSE,"No Academic Eduction","
    Der mener jeg jo igen at det må være op til institutionen og kommunalbestyrelsen. Men jeg synes faktisk, det er en vigtig diskussion at tage. Jeg synes, det er en helt afgørende vigtig diskussion at tage, at man netop ikke som muslimsk mindretal kan pålægge et ikkemuslimsk flertal at leve efter nogle bestemte regler. Sådan skal det ikke være i Danmark.
    ",NA,236
"9",14H 35M 0S,"Karina Due",FALSE,"15761","(DF)",FALSE,"No Academic Eduction","
    Tak for det.
    Finder ministeren det hensigtsmæssigt i et homogent samfund, at der opføres minareter?
    ",NA,239
"10",14H 35M 0S,"Inger Støjberg",FALSE,"182","(V)",FALSE,"No Academic Eduction","
    Jeg vil gerne starte med sige, at jeg heller ikke her på nogen måde har ændret holdning til spørgsmålet om minareter i løbet af de 6 måneder, der er gået, siden vi senest diskuterede det her i Folketinget. Min og regeringens holdning er klar og præcis den samme, som den var i maj, nemlig at vi ikke accepterer parallelsamfund, og at vi vil have et opgør med de huller, som der er blevet slået i danmarkskortet igennem de sidste jo 30-40 år.
    Grundlaget for opførelsen af minareter er derfor noget, som jeg mener der også skal tages stilling til i kommunerne, præcis som man i kommunerne tager stilling til et hvilket som helst andet byggeri. Kommunerne fastlægger lokalplanerne for, hvordan et område kan anvendes, og herunder selvfølgelig også bestemmelser om de bygninger, der kan opføres på et bestemt sted. Og det sikrer efter min mening den bedste demokratiske proces lokalt. Det er efter min opfattelse den helt rigtige måde at regulere det her område på, og det ansvar tror jeg faktisk også på at både Venstres og Dansk Folkepartis medlemmer af kommunalbestyrelserne gerne vil tage på sig.
    Men altså, hvis fru Karina Due spørger til, om jeg mener, at minareter er et udtryk for en islamisering af Danmark – og jeg tror i virkeligheden godt, det kunne havne i den diskussion – så vil jeg sige, at jeg personligt ikke mener, at minareter hører til i et dansk bybillede. Det mener jeg ganske enkelt ikke. Men det er ikke det samme, som at jeg mener, at det skal bestemmes her fra Christiansborg.
    ",NA,241
"11",14H 35M 0S,"Karina Due",FALSE,"15761","(DF)",FALSE,"No Academic Eduction","
    Jeg er fuldstændig enig med ministeren: Minareter hører ikke til i Danmark.
    Jeg har før spurgt ministeren, om hun vil være med til at lovgive på det her område, og det blev så også afvist med henvisning til, at det kommunale selvstyre skulle klare den side af sagen, og at ministeren, som hun også siger i dag, i øvrigt har tillid til de lokale medlemmer. Problemet er bare, at der ikke er nogen samklang mellem den politik, Venstre giver udtryk for her i Folketingssalen, og den politik, som Venstre fører i kommunerne. Jeg kan f.eks. henvise til Roskilde Kommune, hvor der er opført en moské med minareter med Venstres stemmer. De eneste, der stemte imod, var Dansk Folkeparti.
    Jeg vil på den baggrund igen spørge ministeren, om hun vil være med til at lovgive på området, således at vi får en ensretning af politikken, en ensretning af, hvad der bliver sagt på Christiansborg, og hvad der bliver gjort i kommunerne.
    ",NA,243
"12",14H 35M 0S,"Inger Støjberg",FALSE,"182","(V)",FALSE,"No Academic Eduction","
    Altså, man kan sige, det jo lidt er den samme diskussion, som vi havde omkring halalkød lige for få minutter siden, nemlig om vi grundlæggende mener, at alting skal bestemmes fra Christiansborg, eller om man skal have, kan man sige, diskussionen lokalt. Og her er mit udgangspunkt, at forsvaret for de danske værdier er bedst og står stærkest, hvis det er en diskussion, vi hver især tager i dagligdagen, såvel i daginstitutionen som i kommunalbestyrelsen.
    For derved kan der ikke bare henvises til noget, der er besluttet langt væk fra, nemlig inde på Christiansborg, sådan at man ligesom kan vaske sine hænder og sige, at det i øvrigt ikke er mig, der har besluttet det her. Jeg mener, det er helt afgørende, at vi hver især står på mål for det. Men hvis du spørger, om jeg synes, minareter hører til i Danmark, så er svaret klart nej.
    ",NA,245
"13",14H 36M 0S,"Karina Due",FALSE,"15761","(DF)",FALSE,"No Academic Eduction","
    Synes ministeren ikke, det er et problem, at Venstre formidler en holdning i Folketinget, og at de lokale Venstrefolk agerer stik modsat?
    ",NA,247
"14",14H 36M 0S,"Inger Støjberg",FALSE,"182","(V)",FALSE,"No Academic Eduction","
    Jeg kan i hvert fald sige, at der ikke er nogen, der skal være i tvivl om, hvor jeg står. Og det håber jeg så at jeg godt må sige på den måde for formanden.
    ",NA,249
"15",14H 37M 0S,"Karina Due",FALSE,"15761","(DF)",FALSE,"No Academic Eduction","
    Jeg kan ikke lade være med at tænke på, hvor mange tilfælde vi skal se af de her sager, hvor man kommunalt stemmer stik modsat af, hvad Venstres udmærkede minister formidler herinde fra Folketinget, før man fra Venstres side er villig til at gribe ind og ligesom få et fælles fodslag i partiet.
    ",NA,251
"16",14H 37M 0S,"Inger Støjberg",FALSE,"182","(V)",FALSE,"No Academic Eduction","
    Jeg tror, det er svært at komme det meget nærmere, for måske ser vi bare grundlæggende forskelligt på, hvor forsvaret for det danske værdisæt står stærkest, altså om det er, hvis man tager det helt lokalt – og ja, så kan der jo indimellem være uenigheder – eller om man tager det centralt, altså fra Christiansborg, og mener, at alting skal besluttes her. Og der holder jeg jo så på det første. Men jeg anerkender helt, at man sagtens vil kunne argumentere for det, fru Karina Due argumenterer for i dag. Jeg er bare ikke enig i det.
    ",NA,253
"17",14H 37M 0S,"Christian Langballe",FALSE,"79","(DF)",TRUE,"Academic Eduction","
    Tak til formanden. Spørgsmålet er som følger : Hvorfor har regeringen ikke for lang tid siden taget initiativ til at lave en hjemsendelsesstrategi, sådan at man virkelig begynder at hjemsende flygtninge til de lande, hvor der er fred?
    ",NA,256
"18",14H 37M 0S,"Inger Støjberg",FALSE,"182","(V)",FALSE,"No Academic Eduction","
    Jeg er fuldstændig enig med hr. Christian Langballe i, at flygtninge skal rejse hjem, så snart forholdene i deres hjemlande gør det muligt. Det er i øvrigt det, folkeslag også tidligere har gjort: at man selvfølgelig rejser hjem og genopbygger sit land.
    Danmark skal naturligvis ikke give asyl til personer, der ikke længere har behov for beskyttelse, og det er også derfor, at regeringen i de senere år – jo med støtte fra Dansk Folkeparti, må man bestemt sige – ad flere omgange har skærpet reglerne for inddragelse af opholdstilladelser. Vi har i dag nogle meget klare regler om inddragelse af opholdstilladelser, og inddragelse af en tidsbegrænset opholdstilladelse skal som udgangspunkt ske, hvis forholdene i hjemlandet eller i dele af landet har ændret sig på en måde, så udlændingene ikke længere risikerer forfølgelse. Inddragelse skal som udgangspunkt også ske, hvis en flygtning f.eks. rejser hjem på ferie i hjemlandet, idet man jo så må formode, at han eller hun ikke længere risikerer forfølgelse.
    Jeg kan derfor også forsikre om, at asylmyndighederne er meget opmærksomme på, om forholdene i flygtningenes hjemlande har ændret sig. Og lad mig måske lige i den forbindelse fremhæve, at konflikten i Syrien og også dens betydning for Flygtningenævnets praksis har været drøftet på samtlige møder i Flygtningenævnets formandskab og koordinationsudvalg siden april 2011. Myndighederne er derfor også meget opmærksomme på, at det ikke nødvendigvis er alle områder i et land som f.eks. Somalia eller Syrien, der er lige påvirket af en konflikt. Eksempelvis er det jo netop sådan, at Udlændingestyrelsen i efteråret 2016 har indledt et meget stort inddragelsesprojekt vedrørende somaliske statsborgere med opholdstilladelse på grund af de generelle forhold i Somalia. Og det er også på den baggrund, at Udlændingestyrelsen som led i det projekt indtil videre har inddraget eller givet afslag på forlængelse af opholdstilladelser for 400 personers vedkommende.
    ",NA,258
"19",14H 37M 0S,"Christian Langballe",FALSE,"79","(DF)",TRUE,"Academic Eduction","
    Men hvis jeg ser på den almindelige praksis, som den har været gældende, synes jeg, at der er nogle ting, der simpelt hen vender på hovedet og har gjort det i utrolig mange år. Jeg vil mene, at når man kommer til et land som flygtning, må udgangspunktet være, at man fra dag et får at vide, at man er her på midlertidigt ophold, og det vil sige, at der ikke bliver taget initiativ til integration, at der ikke bliver taget initiativ til alle mulige ting, men det er på lånt tid, og at når der så begynder at komme forhold, der minder om fred, begynder vi at aktivere hjemsendelsen som noget ganske naturligt. Det er her, jeg mener, at det vender forkert.
    I min egenskab af medlem af Indfødsretsudvalget, formand for Indfødsretsudvalget, giver vi lige i øjeblikket statsborgerskaber til irakere. Det har vi faktisk gjort i nogle år nu. Hvorfor gør vi det? Jo, det gør vi, fordi de irakere kom her som følge af Irakkrigen, så fik de midlertidigt ophold, så fik de permanent ophold, og nu bliver de så belønnet med et statsborgerskab i den anden ende.
    Det er simpelt hen en måde at gøre tingene på, som ikke holder, og hvor jeg mener, at man meget mere aktivt og meget mere stålsat begynder at sende de her folk hjem, fordi der altså er en eller anden total sammenblanding, som der har været alle årene, med, at hvis man kommer hertil som flygtning, er man pr. definition – man har fået flygtningestatus – også immigrant, og så skal man bare indsluses i det danske samfund. Det er den trafik og den måde at gøre tingene på, som vi bliver nødt til at have gjort op med, hvis vi skal forsvare det Danmark, som vi kender det i dag.
    ",NA,260
"20",14H 37M 0S,"Inger Støjberg",FALSE,"182","(V)",FALSE,"No Academic Eduction","
    For det første er jeg jo fuldstændig enig med hr. Christian Langballe i, at når man er flygtning, er man netop flygtning, og det betyder, at så skal man rejse hjem igen, når der bliver fred i ens hjemland, nøjagtig ligesom alle folkeslag igennem tiderne også har gjort – og det gjorde danskerne i øvrigt også i sin tid. Når det er sagt, mener jeg, at så længe man er her, skal man bidrage, så skal man forsørge sig selv, og til det sidste håber jeg også bare, at hr. Christian Langballe vil anerkende, at der jo netop sker nogle ting på det her område, f.eks. det faktum, at der er omkring 400, der enten ikke har fået forlænget eller har fået afslag på forlængelse af opholdstilladelsen, fra Somalia, som ellers har været et land, som jo, må vi sige, har været temmelig besværligt at sende hjem til.
    ",NA,262
"21",14H 37M 0S,"Christian Langballe",FALSE,"79","(DF)",TRUE,"Academic Eduction","
    Altså, hvis man nu tager den sådan almindelige trafik, som den er, så er det jo sådan, at lige så snart der kommer en ud og beder om asyl, så får vedkommende en video på 20, 25, 30 minutter, hvor man oplyses om alle ens rettigheder. Jeg mener simpelt hen, det er totalt fejlagtigt at gribe det an på den måde. Man burde sige fra dag et: Ved du hvad, kære ven, du er her til beskyttelse for den krig, som du er flygtet fra, og den dag, hvor den krig er ovre, bliver du sendt hjem igen.
    Det er jo ikke det, der sker, og jeg synes, at de integrationsplaner, som regeringen selv har sat sig bag, jo viser hele problemet i det. Der ville jeg gerne have, at integrationsministeren i stedet for at være integrationsminister begyndte at være hjemsendelsesminister.
    ",NA,264
"22",14H 39M 0S,"Inger Støjberg",FALSE,"182","(V)",FALSE,"No Academic Eduction","
    En del af det her kan det jo være svært at være uenig med hr. Christian Langballe i. Jeg vil nu gerne fastholde min titel som udlændinge- og integrationsminister.
    Når det er sagt, er jeg jo ikke uenig i, at man selvfølgelig skal hjem igen, når man ikke længere er i fare i det hjemland, man kommer fra. Men der, hvor jeg tror uenigheden opstår, er jo: Hvad skal der ligesom ske i den periode, man så er i Danmark? Der er jeg af den holdning, at man må forsørge sig selv. Der skal man ud på arbejdsmarkedet, og der skal man bidrage.
    ",NA,266
"23",14H 39M 0S,"Christian Langballe",FALSE,"79","(DF)",TRUE,"Academic Eduction","
    Jeg synes jo, det er glimrende, at ministeren er enig med lille mig, var jeg lige ved at sige, men der er så forskel på Kong Salomon og Jørgen Hattemager, altså forskel på ministeren som udøvende magt og på mig som folketingsmedlem. Der mener jeg så bare, at serveretten jo ligger ved ministeren, og at ministeren for alvor begynder at være hjemsendelsesminister, altså at man simpelt hen lige vender bøtten, vender den 180 grader, og siger: Det, det drejer sig om, når vi tager imod flygtninge, er, at de skal hjem igen, når der er fred og ingen fare i deres eget land. Det er simpelt hen det, der er grundforudsætningen. Kan det ikke blive en grundforudsætning for dansk flygtningepolitik i fremtiden?
    ",NA,268
"24",14H 40M 0S,"Inger Støjberg",FALSE,"182","(V)",FALSE,"No Academic Eduction","
    Jeg vil sige, at sådan burde det jo i hvert fald altid have været, og jeg mener også, at det er sådan. Det er sådan, at man kun skal have beskyttelse, lige så længe man er forfulgt. Når man ikke længere er forfulgt, skal man selvfølgelig rejse hjem, alene også af den grund, at vi jo skal tænke på, at det er de stærkeste, der er nået hertil. Så det er jo dem, som et land efterfølgende skal profitere af kommer hjem og genopbygger landet igen. For ellers sker der jo ingen udvikling i de lande, som de kommer fra.
    ",NA,270
"25",14H 40M 0S,"Rasmus Prehn",FALSE,"264","(S)",FALSE,"No Academic Eduction","
    Mange tak, formand. Mener ministeren, at det skaber tryghed i Vendsyssel, at regeringen ikke vil forlænge det statslige tilskud til akutlægebilen i Hjørring, som regeringen indførte for at kompensere vendelboerne for, at man placerede akutlægehelikopteren i Skive uden for Region Nordjylland?
    ",NA,273
"26",14H 41M 0S,"Ellen Trane Nørby",FALSE,"163","(V)",FALSE,"No Academic Eduction","
    Det er grundlæggende regionernes ansvar at sikre det præhospitale og dermed også sikre trygheden for borgerne, også i Region Nordjylland, hvor man har gevaldige udfordringer på det præhospitale område, og hvor det jo også er en politisk opgave at prioritere det. Det har vi understøttet fra statsligt hold med puljemidler ad to omgange.
    Derudover har regionerne i forbindelse med økonomiaftalen her i foråret fået tilført 0,5 mia. kr. ekstra, heraf er de 50 mio. kr. gået til Region Nordjylland. Det er frie midler, som ikke har været bundet op på andre initiativer, og hvor der også har ligget, at man ud fra de midler, som var frie midler – i modsætning til, hvad det nogle gange tidligere har været – skulle løfte bl.a. den præhospitale indsats. Jeg kan jo så forstå på noget af den debat, der er foregået i Nordjylland, at man hellere ville have set, at vi havde øremærket midlerne herindefra. Jeg synes nu ellers, jeg plejer at høre, at man gerne vil have frie midler, så man kan lave de politiske prioriteringer lokalt. Men jeg har hørt ønsket fra Nordjylland om, at vi fremover puljeudmønter midlerne, bl.a. til det præhospitale område.
    Det ændrer ikke på, at man har fået 50 mio. kr. ekstra lige før sommerferien i forbindelse med økonomiaftalerne, som man også skal bruge til at løfte det præhospitale område. Det er selvfølgelig afgørende, at borgerne, også i Vendsyssel, kan føle sig trygge, og at de også kan føle sig betrygget af, at der kommer hurtig hjælp og udrykning, når de enten kommer ud for en ulykke eller på andre måder har brug for hjælp. Det forholder sig faktisk også sådan, at Region Nordjylland i forbindelse med deres første ansøgning i 2013 tilkendegav, at de ville videreføre akutlægebilen, når de statslige puljemidler løb ud, og derfor kan det jo egentlig undre, at man ikke har løftet den opgave i Region Nordjylland. Man har løftet den i Region Hovedstaden, hvor man tilsvarende har fået medfinansiering til en akutlægebil på Bornholm, hvor puljemidlerne også er ved at udløbe, og hvor regionen har overtaget ansvaret. Jeg kan da så også høre ud fra den debat, der har været i Region Nordjylland i den seneste tid, at regionsformanden, Ulla Astman, fra spørgerens eget parti nu også er ved at være bevidst om det ansvar, man har som regionspolitiker. Og det håber jeg at man løfter, for det handler i sidste ende om tryghed, også for beboerne i Vendsyssel. Generelt er der på det præhospitale område rum for forbedring i Nordjylland. Det kan vi se på de seneste tal.
    ",NA,275
"27",14H 41M 0S,"Rasmus Prehn",FALSE,"264","(S)",FALSE,"No Academic Eduction","
    Først og fremmest tak til ministeren for besvarelsen. Ministeren får det lidt til at lyde, som om: Nå, men der er jo givet nogle midler, der er nogle frie midler her. Jeg tror, at man i Nordjylland har den opfattelse, at man har rigeligt at bruge de her penge til i forvejen, og så handler det også om noget principielt.
    Når det er sådan, at man har lavet et beredskab bestående af særlige lægehelikoptere, der skal kunne nå ud, også de steder, hvor det ellers er svært at nå ud, og man så vælger ikke at placere nogen i Nordjylland, men den tætteste i Skive, så er der brug for, at de bliver kompenseret, at de får noget andet, sådan at de ikke kommer til at opleve, at de, fordi de bor i Nordjylland, skal have en ringere behandling end andre steder. Der har man så tidligere sagt: Okay, der er penge til, at I kan få en akutambulance, som så kan rykke ud fra Hjørring som en kompensation for helikopteren. Og der er det altså, at de her penge løber ud nu, og det vil sige, at man fra regeringens side principielt set siger: Nå, jo, det kan godt være, at vi har en ordning i Danmark, hvor vi sætter ind med en særlig indsats finansieret af staten, men lige når det gælder Vendsyssel, gælder det ikke, for der fjerner vi pengene til den ekstra ambulance, der var sat ind som kompensation. Altså, det er det rent principielle i, at man siger: Vi har lavet en statslig ordning med lægehelikoptere, den dækker ikke hele landet, men der, hvor vi har kompenseret, fjerner vi det, så I må klare selv.
    Kan ministeren ikke forstå, at folk i Vendsyssel synes, det er noget mærkeligt noget, altså at fordi man har valgt at bosætte sig i Vendsyssel, så skal man behandles ringere end folk i f.eks. Midtjylland, hvor de har en lægehelikopter tæt på? Er det ikke et mærkeligt signal at sende, at man sidder her på Slotsholmen og beslutter sig for, at bare fordi folk bor i Vendsyssel, så skal de lige have lidt mindre? Jeg tror da, at folk i Vendsyssel har meget, meget svært ved at forstå, hvorfor deres liv er mindre værd end f.eks. folks, der bor i Midtjylland.
    ",NA,277
"28",14H 41M 0S,"Ellen Trane Nørby",FALSE,"163","(V)",FALSE,"No Academic Eduction","
    Jeg forstår godt, hvis man sidder i Vendsyssel og undrer sig over, at Region Nordjylland, som lige har fået 50 mio. kr. i frie midler, som de også skal disponere på det præhospitale område, så vælger at gidsle borgerne i Vendsysselområdet i forhold til en politisk diskussion i stedet for at løfte det ansvar, de har som regionsråd i forhold til at sikre en tryghed for borgerne. Det kan jeg godt forstå hvis man sidder og undrer sig over. Region Nordjylland skrev selv i sin ansøgning tilbage i 2013, da man fik de her puljemidler, at man selv ville overtage finansieringsansvaret, når puljemidlerne løb ud. Tilsvarende har vi haft et tilskud til lægebilen på Bornholm, som Region Hovedstaden har overtaget. Så jeg synes egentlig, at det må undre os som borgere, at Region Hovedstaden godt kan løfte et ansvar og skabe tryghed på Bornholm, men at Region Nordjylland ikke vil løfte det ansvar, de har påtaget sig, og skabe tryghed i Vendsyssel.
    ",NA,279
"29",14H 41M 0S,"Rasmus Prehn",FALSE,"264","(S)",FALSE,"No Academic Eduction","
    Jeg synes, ministeren skal holde sig for god til det der med sådan at pege fingre ad Region Nordjylland. Altså, det er sådan, at man meget bredt politisk i Region Nordjylland har sagt, at hvis det virkelig er sådan, at staten kan finde på at lave den forskelsbehandling, og hvis sundhedsministeren virkelig sidder her på Slotsholmen og siger, at mennesker i Midtjylland er mere værd end dem i Nordjylland, og hvis det virkelig er regeringens politik at dele folk op i a- og b-mennesker, jamen så er vi da selvfølgelig nødt til prioritere den her akutambulance, og så finder vi ud af det. Det var der en stor debat om i går.
    Men det handler op det principielle, og jeg kan se, at ministerens egne partifælle Lone Sondrup, som er spidskandidat for Venstre, giver udtryk for, at hun forventer, at staten finansierer her, fordi det da er helt utænkeligt, at man deler folk op, så dem i Midtjylland får mere end dem i Vendsyssel.
    ",NA,281
"30",14H 42M 0S,"Ellen Trane Nørby",FALSE,"163","(V)",FALSE,"No Academic Eduction","
    Vi deler på ingen måde borgeren op i a- og b-hold. Vi skal sikre en stærk præhospital indsats over hele landet, vores lægehelikoptere flyver også i hele landet, og alene på Læsø har der f.eks. være 43 flyvninger i 2016. I Frederikshavn har der været 7, i Hjørring 5 og i Jammerbugt 5 bare for at nævne nogle. Det er jo ikke sådan, at helikopteren ikke kommer derop.
    I forhold til hele den her diskussion om det præhospitale og om, hvordan man løfter opgaven, er det da klart, at jeg fremover i forhold til Region Nordjylland vil sikre, at hvis man ikke kan løfte ansvaret selv, må vi jo udmønte det som puljemidler, hvad angår det præhospitale område. Vi gav 50 mio. kr. ekstra til Region Nordjylland i økonomiforhandlingerne lige før sommerferien, og de penge skulle også løfte det her område.
    Når man ikke selv kan finde ud af at løfte den her virkelig vigtige opgave for også at skabe tryghed og sikre det præhospitale, så har jeg jo taget ad notam, at det kan man ikke klare i Nordjylland. Så fremover skal det udmøntes som puljer. Det er jo selvfølgelig det principielle, som også hænger sammen med, at vi da ikke kan leve med, at der er borgere i landet, der oplever, at deres regionsråd ikke tager det præhospitale lige så seriøst, som de burde.
    ",NA,283
"31",14H 42M 0S,"Rasmus Prehn",FALSE,"264","(S)",FALSE,"No Academic Eduction","
    Jeg forstår ikke ministeren her. Jeg har jo netop stået og sagt, at Region Nordjylland meget bredt politisk har sagt, at hvis ikke regeringen vil leve op til deres ansvar for at fordele pengene mere rimeligt og lige, jamen så løfter vi opgaven selv. Så de påtager sig opgaven. Spørgsmålet er bare, om det er rimeligt at sige, at fordi man bor i Vendsyssel, er der mindre statsligt engagement i ens sundhed. Sundhedsministeren går mindre op i liv og helbred i Vendsyssel end i Midtjylland. Kan det virkelig være rigtigt? Altså, ministerens egne partifæller undrer sig jo også og er lange i ansigtet over den her behandling.
    ",NA,285
"32",14H 42M 0S,"Ellen Trane Nørby",FALSE,"163","(V)",FALSE,"No Academic Eduction","
    Vi går på ingen måde mindre op i tryghed for borgerne i Nordjylland. Derfor siger jeg sådan set også, at jeg har taget ad notam, at Region Nordjylland ikke synes, det skal være bloktilskud, men ønsker målrettede puljemidler på det præhospitale område.
    Det er klart noget, jeg vil tage med fremover, for borgerne i Nordjylland kan ikke være sikre på, at den udmøntning, man selv laver, når man får 50 mio. kr., også kommer til at sikre en ordentlig præhospital indsats. Og det gælder jo ikke kun i Vendsyssel. Min bekymring går bredt set på Region Nordjylland, hvor vi kan se, at vi har færrest udrykninger inden for de 15 minutter i forhold til de 5 andre regioner.
    Derfor er der jo en grundlæggende udfordring i forhold til at skabe tryghed for borgerne og understøtte den præhospitale indsats i Region Nordjylland. Det optager mig rigtig meget, og det er jo klart, at det er noget, jeg kommer til at følge. For nordjyderne kan ikke være tjent med, at deres region er dårligere til at løfte den her opgave, end de fire andre regioner er.
    ",NA,287
"33",14H 42M 0S,"Lars Aslan Rasmussen",FALSE,"16610","(S)",FALSE,"No Academic Eduction","
    Tak. Er ministeren bekymret over den luftforurening, der er i København?
    ",NA,290
"34",14H 42M 0S,"Esben Lunde Larsen",FALSE,"261","(V)",TRUE,"Academic Eduction","
    Tak, formand. Og tak for spørgsmålet. Det enkle svar er ja.
    ",NA,292
"35",14H 43M 0S,"Lars Aslan Rasmussen",FALSE,"16610","(S)",FALSE,"No Academic Eduction","
    Godt, men så vil jeg egentlig gerne spørge mere ind til tallene og til ministerens egne udtalelser. For ministeren sagde på Facebook i 2016: Det er lidt tankevækkende at høre, hvordan københavneriet råber højest om, hvordan livet skal være for os, der kommer og bor i landdistrikterne. Gad vide, hvad københavneriet ville sige, hvis en landbevægelse begyndte at råbe op om, at københavnerne med al deres luftforurening ødelægger vores historiske bygninger i hovedstaden.
    Er det det, som bekymrer ministeren mest – altså de historiske bygninger i hovedstaden, og ikke de folk, der dør af partikelforurening?
    ",NA,294
"36",14H 43M 0S,"Esben Lunde Larsen",FALSE,"261","(V)",TRUE,"Academic Eduction","
    Tak for spørgsmålet. Det bekymrer mig, at folk bliver influeret af luftforurening i deres hverdag.
    ",NA,296
"37",14H 43M 0S,"Lars Aslan Rasmussen",FALSE,"16610","(S)",FALSE,"No Academic Eduction","
    Det var jo ikke rigtig et svar på spørgsmålet. Er ministeren klar over, hvor mange københavnere det drejer sig om, altså københavnere, der dør hver eneste år direkte i forbindelse med patikelforurening? Og mener ministeren fortsat det, som Venstre tidligere har sagt, nemlig at der ikke er nogen trængsel i København? For det er det, der skaber den her forurening – biler, der holder i kø i rigtig lang tid. Jeg ville gerne have, at ministeren måske tog det en lille smule seriøst og svarede konkret på, hvorfor der er 1.700 københavnere, der direkte skal dø af luftforurening som følge af bilerne.
    ",NA,298
"38",14H 43M 0S,"Esben Lunde Larsen",FALSE,"261","(V)",TRUE,"Academic Eduction","
    Jamen jeg tager det særdeles alvorligt. Det er også derfor, at regeringen er optaget af, hvordan man håndterer den her problemstilling. Men jeg tror også, at spørgeren er bekendt med, at 70-80 pct. af effekterne af luftforureningen i Danmark skyldes udledninger, der kommer fra udlandet, og som blæser ind over Danmark. For København er det således kun 5 pct. af helbredseffekterne af forureningen, som skyldes lokale kilder.
    ",NA,300
"39",14H 45M 0S,"Lars Aslan Rasmussen",FALSE,"16610","(S)",FALSE,"No Academic Eduction","
    Det er jo ikke rigtig noget svar bare at sige det. Der er ikke kommet nogen initiativer. Ministeren fremlægger ikke noget, selv om der er så mange københavnere, der dør, hvor den direkte kilde er forurening. Derfor vil jeg gerne spørge ind til Venstres udtalelse i forbindelse med regionsrådsvalget, hvor Venstres kandidat i hovedstaden Martin Geertsen er citeret for at sige, at der ingen trængselsproblemer er i København. Er ministeren enig i det?
    ",NA,302
"40",14H 45M 0S,"Esben Lunde Larsen",FALSE,"261","(V)",TRUE,"Academic Eduction","
    Det ligger bestemt uden for mit ressort at svare på, hvordan de trafikale forhold er i hovedstaden. Jeg er optaget af, at det er miljømæssigt forsvarligt, og derfor kæmper regeringen sin kamp med, at vi ikke skal have en global luftforurening ind over Danmark, da en stor andel af vores luftforurening stammer fra udlandet. Det gør vi bl.a. i forhold til skibstrafikken, der bidrager ret meget til den høje luftforurening i Danmark, det gør vi i forhold til det, der trækker op over Danmark fra de sydlige egne, altså de egne i Tyskland, der ligger under Danmarks grænse mod Tyskland, og det gør vi i det internationale arbejde både i EU, men også i de internationale konventioner, men henblik på at sikre en bedre luftkvalitet.
    ",NA,304
"41",14H 47M 0S,"Christian Rabjerg Madsen",FALSE,"15762","(S)",TRUE,"Academic Eduction","
    Tak for det. Jeg læser spørgsmålet op: Hvad er ministerens holdning til problemet med grundejere, der ulovligt forsøger at inddrage stranden og det åbne land, så offentligheden nægtes adgang?
    ",NA,307
"42",14H 47M 0S,"Esben Lunde Larsen",FALSE,"261","(V)",TRUE,"Academic Eduction","
    Tak for det, formand. Og tak for spørgsmålet. Der må ikke herske tvivl om, at danskerne skal have den adgang til vores landskab, som naturbeskyttelsesloven giver dem ret til, det gælder både de private og de offentlige arealer, og det gælder, uanset om det er strandbredder, skove eller stier.
    Jeg er derfor meget optaget af, at reglerne overholdes, og at offentlighedens adgang ikke forhindres eller vanskeliggøres. Der må f.eks. ikke opsættes hegn eller skilte, der giver indtryk af, at adgang er forbudt, hvis det faktisk er tilladt at færdes på stien eller i området. Kommunerne har ansvaret for at kontrollere, om reglerne om adgang til naturen overholdes, og det fremgår klart af reglerne i naturbeskyttelsesloven.
    I lyset af den omtale, der har været i pressen, har jeg derfor bedt Kommunernes Landsforening om at bidrage til at få afklaret, hvor udbredt problemet med ulovlige spærringer af offentlighedens adgang til naturen er, og jeg har også bedt KL oplyse, hvordan kommunerne agter at håndtere problemerne.
    ",NA,309
"43",14H 48M 0S,"Christian Rabjerg Madsen",FALSE,"15762","(S)",TRUE,"Academic Eduction"," Ministeren). Nej, jeg er ikke helt færdig.
    Det her understreger netop, at man godt kan sige, at det er kommunens opgave at håndhæve de her regler, men kommunens mulighed for at sætte ind over for det og gøre et påbud gældende over for en lodsejer, hvad enten det er ved stranden eller åbne naturtyper, er fuldstændig fraværende.
    Så hvad gør vi for at overkomme det problem, at kommunerne reelt ikke har sanktionsmuligheder, på trods af at nogle kommuner rent faktisk ønsker at gribe ind?
    ",NA,311
"44",14H 48M 0S,"Esben Lunde Larsen",FALSE,"261","(V)",TRUE,"Academic Eduction","
    Tak, formand. Og tak for det opfølgende spørgsmål. Jamen jeg deler ikke den betragtning, men jeg har bedt KL om at redegøre for det og oplyse, om de mener, at der er mangler, i forhold til om reglerne er brugbare og effektive. Og hvis kommunerne skulle tilvejebringe nye informationer, som gør det nødvendigt at regulere den måde, der lægger rammen for kommunernes ageren, ja, så må vi selvfølgelig se på det.
    Der er i naturbeskyttelsesloven en helt klar tilkendegivelse af, at kommunerne skal påse, at lovens regler om adgang overholdes, og vi har tillid til, at kommunerne agerer på det. Er der så gøren og laden, der ikke er hensigtsmæssig, ja, så er det Ankestyrelsen, der skal tage sig af det.
    ",NA,313
"45",14H 49M 0S,"Christian Rabjerg Madsen",FALSE,"15762","(S)",TRUE,"Academic Eduction","
    Men ministeren må jo være bekendt med, hvor lang tid der går, fra at kommunen påtaler et ulovligt forhold, til at der rent faktisk bliver skredet ind med sanktioner. Der går voldsomt lang tid, som borgmesteren også påpeger, og det er bare et enkelt eksempel på det. Hvor lang tid synes ministeren det er rimeligt, der går, fra kommunen påtaler et ulovligt forhold over for en lodsejer, til at der rent faktisk bliver sat ind med sanktioner, hvis den pågældende ikke følger det kommunale påbud?
    ",NA,315
"46",14H 49M 0S,"Esben Lunde Larsen",FALSE,"261","(V)",TRUE,"Academic Eduction","
    Tak for spørgsmålet. Jeg driver ikke politik efter rimelighedskriterier. Jeg driver politik efter lovens bogstav. Og i tilfælde af at kommunerne ikke måtte mene, at de har de rette redskaber i forhold til den her problemstilling, så kommer vi selvfølgelig til at se på det for at se, om det er nødvendigt at ændre i loven. Det er også derfor, jeg har bedt KL om at melde tilbage til mig, og så kan jeg jo ikke vide, om den enkelte borgmester agerer efter dette eller hint. Det, der er kommunernes opgave, er at følge loven, det er dem, der har ansvaret for det, og hvis kommunerne ikke gør det, de skal, så er der Ankestyrelsen til at tage sig af det.
    ",NA,317
"47",14H 49M 0S,"Christian Rabjerg Madsen",FALSE,"15762","(S)",TRUE,"Academic Eduction","
    Jeg tror, at vi her har at gøre med en todelt problemstilling. Der er nogle kommuner, der forsøger at gribe ind, og det er helt åbenlyst for enhver, der beskæftiger sig med det, at det er vanskeligt for dem at sanktionere de her forhold. Og jeg er helt overbevist om, at det er det, KL også vil vende tilbage med at tilkendegive.
    Der er også en anden problemstilling: Kommuner residerer jo områder, hvor der helt åbenlyst sker lovovertrædelser, eksempelvis op langs den sjællandske nordkyst, i Kolding og ved Middelfart. Det er omfangsrige lovovertrædelser, hvor adgangen til stranden bliver afspærret. Hvordan ser ministeren på det her forhold, når man ved selvsyn bare kan konstatere, at der sker meget omfangsrige lovovertrædelser?
    ",NA,319
"48",14H 49M 0S,"Esben Lunde Larsen",FALSE,"261","(V)",TRUE,"Academic Eduction","
    Tak for spørgsmålet. Jamen jeg ser ikke på det med milde øjne. Det er kommunernes opgave at håndhæve loven, og det er derfor, jeg beder kommunerne melde tilbage til mig om, hvorvidt de mener, de kommer til kort, for i givet fald skal vi selvfølgelig give kommunerne de redskaber, der er nødvendige, for at de kan håndhæve loven, også sådan, at det ikke er noget, der trækker ud i det uendelige. Det er så det, jeg afventer KL's tilkendegivelse om. For selvfølgelig skal der være den frie adgang. Der er nogle helt klare tilkendegivelser i loven, og de skal overholdes, og så har jeg tillid til, at kommunerne gør det, og hvis det kræver flere redskaber, ser vi på det, og da spørgerens eget parti jo er med i en del af det her lovkompleks, kan vi ordne den slags ting sammen.
    ",NA,321
"49",14H 50M 0S,"Christian Rabjerg Madsen",FALSE,"15762","(S)",TRUE,"Academic Eduction","
    Tak for det. Jeg læser spørgsmålet op: Hvad er ministerens holdning til forslaget fra Kolding Kommune om at ændre myndighedsfordelingen i sager om bade- og bådebroer?
    ",NA,324
"50",14H 50M 0S,"Esben Lunde Larsen",FALSE,"261","(V)",TRUE,"Academic Eduction","
    Tak for det, formand. Og tak for spørgsmålet. Først vil jeg egentlig gerne gentage min beklagelse af, at sagsbehandlingstiden i Kystdirektoratet har været alt for lang i forhold til de konkrete sager om bade- og bådebroer fra Kolding Kommune, som også danner baggrund for den her besvarelse.
    Så vil jeg gerne rose Kolding Kommune. De har en meget dygtig borgmester, og de har også nogle meget dygtige og engagerede folk inden for det tekniske område, og derfor er det jo en fornøjelse, at vi har med et rigtig, rigtig godt forslag at gøre fra Kolding Kommune.
    Borgere og kommuner skal altid have kunne have en forventning om, at deres sager bliver behandlet inden for en rimelig tidshorisont, og det har jeg også indskærpet over for Kystdirektoratet. Og så vil jeg meget gerne se på fremadrettet, om vi kan gøre sagsgangen mindre bureaukratisk i forhold til håndhævelse af sager om bade- og bådebroer, og derfor er jeg også positiv i forhold til at arbejde for at overføre kompetencen til at udstede påbud til kommunerne, så sagsgangen forenkles som foreslået af Kolding Kommune. Det er hensigtsmæssigt, at den myndighed, der har behandlet den konkrete sag, også skal sikre, at afgørelsen bliver efterlevet. Det vil kræve en lovændring, men det har jeg så en klar forventning om at spørgeren også bakker op om.
    Så stor ros til Kolding Kommune, deres borgmester og deres teknisk engagerede politikere.
    ",NA,326
"51",14H 51M 0S,"Christian Rabjerg Madsen",FALSE,"15762","(S)",TRUE,"Academic Eduction","
    Jeg synes, man kan udstrække rosen til særlig at gælde deres næstformand i miljøudvalget, som hedder Poul Erik Jensen – en utrolig dygtig socialdemokrat, som har taget sagen op.
    I forhold til det, der er udfordringen her, hvor ministeren siger, at det må være muligt at få en hurtigere sagsbehandling i Kystdirektoratet, vil jeg sige, at jeg tror, det modsatte er vanskeligt, nemlig at få en dårligere sagsbehandling. Der har ligget fire sager i over et år, og på trods af gentagne rykkere fra Kolding Kommune er der intet sket. Og da det så bliver opdaget, fordi jeg tager sagen op i avisen, kalder man det en forglemmelse. Det tror jeg i virkeligheden står for sig selv – det er mig ubegribeligt, at det kan gå sådan.
    Men i forhold til forslaget fra Kolding Kommune hører jeg en minister, som er imødekommende. Jeg har i virkeligheden lidt svært ved at vurdere forslaget, men jeg indgår meget gerne i en drøftelse af det. For udfordringen er jo, at det her forslag ville være godt for de kommuner, som ønsker at gribe ind over for afspærringer eller bade- og bådebroer, men vi har også en anden udfordring – og det var det, vi berørte i et tidligere spørgsmål – nemlig kommuner, hvor der sker omfattende lovovertrædelser, men hvor kommunen intet gør. Ministeren siger, at ministeren ikke ser med milde øjne på den type overtrædelser, men det må man jo sætte spørgsmålstegn ved om er rigtigt. Det kan godt være, at ministeren opfatter det som ikke at se med milde øjne på det, men overtrædelserne af det her med at afspærre stranden sker jo helt massivt. Det sker så mange steder, og vi vil kunne tage hinanden i hånden og så gå langs kysten nord for København og se det igen og igen.
    Så hvis man ikke ser på det med milde øjne i Miljøministeriet, hvad gør vi så ved de kommuner, som ikke håndhæver reglerne? De mangler jo ikke redskaber. Jeg synes, at i forhold til de kommuner, som mangler redskaber, skal vi sætte os sammen og få kigget på det, men hvad så med de kommuner, som bare ikke håndhæver de her regler? Og det kan jo ikke nytte noget at give et eller anet svar, hvor man siger, at det er kommunernes ansvar. Det er så åbenlyst, at de regler ikke bliver håndhævet.
    ",NA,328
"52",14H 51M 0S,"Esben Lunde Larsen",FALSE,"261","(V)",TRUE,"Academic Eduction","
    Tak for det. Jeg har skrevet til Kolding Kommune og også sendt et brev til dem og sagt, at jeg gerne vil gå ind i en dialog med dem om det forslag, de her har stillet. Og vi kommer selvfølgelig til at beskrive det for spørgeren og også det politiske flertal, der skal til, for at vi ændrer den her lovgivning.
    I forhold til den anden del er det jo meget, meget enkelt. Hvis der er kommuner, der ikke håndhæver det, de skal, i forhold til eventuelle spærringer på kyststrækninger, er der en klageinstans, som man henvender sig til som borger, og det er det, som er vores system på det her felt.
    ",NA,330
"53",14H 51M 0S,"Christian Rabjerg Madsen",FALSE,"15762","(S)",TRUE,"Academic Eduction","
    Men skulle man prøve at gøre noget lidt mere proaktivt, når man nu som politiker på Christiansborg kan se, at der sker omfattende lovovertrædelser? Når man nu kan køre en tur op langs kysten her i København og se, at der sker omfattende ulovligheder, når jeg kan løbe en tur langs fjorden i Kolding og se, at der sker omfattende ulovligheder, skal jeg så som politiker anmelde det, altså skal jeg tale med Friluftsrådet om at anmelde det, eller skulle vi prøve at tage et ansvar her på Christiansborg og sige til hinanden, at her kan vi se, at der er et problem, og så lade være med at kaste paragraffer i hovedet på hinanden og sige, at det er kommunernes ansvar?
    Det her område bliver bare overhovedet ikke håndhævet, og det er jo, ud over at det er frustrerende og provokerende, også et problem, fordi vi jo deler – tror jeg – et ønske om, at folk kan komme ud i naturen.
    ",NA,332
"54",14H 51M 0S,"Esben Lunde Larsen",FALSE,"261","(V)",TRUE,"Academic Eduction","
    Tak for spørgsmålet. Jamen jeg er bare af den opfattelse, at jeg har stor respekt for det kommunale selvstyre, og vi har lavet en lovgivning her, som kommunerne er sat i verden for at forvalte. Hvis kommunerne så ikke gør det, de skal, er der klagemuligheder, men det er klart, at vi jo nu har en dialog med Kommunernes Landsforening om den her sag, og så vil det da være naturligt i den dialog og også i den tilbagemelding, der kommer fra KL på baggrund af det brev, jeg har sendt til dem, at indskærpe, hvis det er nødvendigt, at kommunerne naturligvis skal håndhæve de regler, der er, og som de er sat i verden for at håndhæve. Ellers må borgere jo påklage den slags – for sådan er virkeligheden jo også – hvis man mener, at en kommune ikke håndhæver det, de skal.
    ",NA,334
"55",14H 51M 0S,"Christian Rabjerg Madsen",FALSE,"15762","(S)",TRUE,"Academic Eduction","
    Jeg forstår, at ministeren har sendt en henvendelse til KL om problematikken. Hvornår forventer ministeren at KL vender tilbage, og vil ministeren sige noget om, hvornår vi kan sætte os ned og får kigget på, hvordan vi sikrer, at kommuner, der rent faktisk ønsker at håndhæve adgangen til strand og det åbne land, har redskaber til at håndhæve de her regler?
    ",NA,336
"56",14H 54M 0S,"Esben Lunde Larsen",FALSE,"261","(V)",TRUE,"Academic Eduction","
    Tak for spørgsmålet. Nu er spørgeren jo en meget ivrig spørger, som gerne vil se handling med det samme, men nu er det jo sådan, at der snart er kommunalvalg, og derfor skal Kommunernes Landsforening selvfølgelig have lov til at vende tilbage i den hastighed, de finder det passende.
    Det er min opfattelse, at vi kan lave ændringer i det her, hvis der er en vilje til det politisk. Når vi får svaret fra KL, kommer vi til at handle på det, og så skal jeg nok inddrage spørgeren i den proces. Det er en fornøjelse, når man oplever, at spørgerens parti faktisk vil tage et medansvar for nogle ting i det her samfund – så tak for det.
    ",NA,338
"57",14H 54M 0S,"Jakob Sølvhøj",FALSE,"15785","(EL)",FALSE,"No Academic Eduction","
    Tak for det. Når ministeren i sit skriftlige svar på spørgsmål 542, der er stillet i forbindelse med den varslede lukning af Døvefilm, erkender, at programmer produceret på tegnsprog som modersmål vil indeholde sproglige nuancer, der ikke i samme grad vil være til stede i en tegnsprogstolket produktion, finder ministeren så ikke, at døve skal have ret til adgang til tegnsprogsproducerede programmer på de danske public service-kanaler?
    ",NA,341
"58",14H 56M 0S,"Mai Mercado",FALSE,"189","(KF)",TRUE,"Academic Eduction","
    Tak for spørgsmålet. Jeg vil starte med at sige, at jeg er meget optaget af, at mennesker med handicap kan deltage i samfundet på lige fod med andre. Og her er medieadgang vigtigt. Det har derfor været afgørende for mig, at adgangen til indhold formidlet på tegnsprog ikke står og falder med produktionsselskabet Døvefilm. Uanset om Døvefilm består, vil mennesker med hørehandicap også fremover kunne se tegnsprogstolkede udsendelser på Danmarks Radio. Det er Danmarks Radio kontraktligt forpligtet til, og det er i det lys, at regeringens forslag om at omprioritere støtten til Døvefilm skal ses.
    Når det er sagt, vil jeg også gerne sige åbent, at det har været en rigtig svær beslutning, også selv om det kun – i gåseøjne – var en besparelse på 7 mio. kr., fordi Døvefilms udsendelser har en særlig værdi for mange med hørehandicap, fordi de er produceret på tegnsprog. Men i regeringen har vi været igennem en hård prioriteringsproces, inden vi har lagt vores forslag til næste års finanslov frem, og vi skal jo også have råd til nye, vigtige initiativer. Derfor har vi valgt at prioritere, som vi gør her i dag.
    ",NA,343
"59",14H 56M 0S,"Jakob Sølvhøj",FALSE,"15785","(EL)",FALSE,"No Academic Eduction","
    Ja, djævelen kan jo ligge i detaljen, og det her er måske mere end en detalje. Jeg noterede mig jo, at ministeren sagde tegnsprogstolkede udsendelser, og det jo det, der er hele problemstillingen her. Det afgørende i sagen er for mig at se, at det er regeringens holdning, at det ikke længere skal være muligt for døve borgere at se tegnsprogsproducerede programmer. Jeg synes, det er blevet meget tydeligt. Nogle var måske bekendt med det i forvejen. Jeg tror, at det for mange er en ny erkendelse, at der er meget stor forskel på det at have tegnsprogsproducerede udsendelser og det at have tegnsprogstolkede udsendelser.
    Det jo ikke mere end 3 år siden, at Folketinget besluttede at anerkende tegnsprog som et selvstændigt sprog, således at vi på den måde levede op til forpligtelserne i FN's handicapkonvention, hvor det i artikel 30, punkt 4 hedder, at personer med handicap på lige fod med andre er berettiget til anerkendelse og støtte af deres særlige kulturelle og sproglige identitet, herunder tegnsprog og døvekultur.
    Jeg vil derfor godt høre ministeren: Vil det ikke vil være et tilbageskridt i forhold til Folketingets beslutning om anerkendelse af tegnsprog som døve borgeres modersmål, hvis vi nu igen reducerer tegnsproget til at være et hjælpemiddel til oversættelse af de hørendes sprog frem for et selvstændigt sprog? Og jeg vil også godt høre et helt klart svar fra ministeren: Mener ministeren ikke, at der påhviler regeringen et ansvar for at sikre, at det fortsat skal være muligt for døve at se tv-udsendelser, der er tegnsprogsproducerede?
    ",NA,345
"60",14H 57M 0S,"Mai Mercado",FALSE,"189","(KF)",TRUE,"Academic Eduction","
    Jeg får endda lyst til faktisk at tilføje, at det jo var Det Konservative Folkeparti og daværende folketingsmedlem hr. Lars Barfoed, som sådan set bragte forslaget ind og fik det vedtaget.
    I forhold til handicapkonventionen kan jeg sige, at den jo binder medlemslandene til løbende både at udvikle og fremme beskyttelse af mennesker med handicap. Og hvordan det bedst sker, er jo sådan set op til det enkelte medlemsland at vurdere inden for konventionens rammer.
    Tegnsprog og døvekultur støttes jo på mange måder. Eksempelvis er Dansk Tegnsprogsråd blevet nedsat for at varetage spørgsmål vedrørende dansk tegnsprog. Og DR er jo som nævnt forpligtet via deres public service-kontrakt til også at sende tegnsprogstolket indhold, således at mennesker med hørehandicap har adgang til både tegnsprogstolkede nyhedsudsendelser og andre udsendelser som eksempelvis dokumentarudsendelser
    Så det er min vurdering, at Danmarks sådan set lever op til kravene i handicapkonventionen om at anerkende og støtte mennesker med hørehandicaps særlige kulturelle og sproglige identitet. Er der så forskel? Ja, selvfølgelig er der forskel.
    ",NA,347
"61",14H 57M 0S,"Jakob Sølvhøj",FALSE,"15785","(EL)",FALSE,"No Academic Eduction","
    Der er den store forskel, at det ene er borgernes modersmål, mens det andet ikke er det, og det er jo fundamentalt for os alle, at vi er i stand til at kommunikere på vores modersmål. Det fremgår jo åbenlyst for enhver, at Døvefilm ikke er levedygtigt, hvis man fjerner det statstilskud, der er på 7,2 mio. kr. Døvefilm har varslet opsigelse af samtlige 22 ansatte, og dermed kan man sige, at man de facto lukker Døvefilm ved at fjerne statstilskuddet, og dermed fjerner man døve borgeres ret til at se tv-udsendelser på deres modersmål. Er det ikke ministerens opfattelse, at vi lader en stor gruppe døve medborgere så at sige i stikken, ved at de ikke længere er i stand til at kunne orientere sig på deres modersmål ligesom os andre?
    ",NA,349
"62",14H 57M 0S,"Mai Mercado",FALSE,"189","(KF)",TRUE,"Academic Eduction","
    Bare for at tage tråden op fra sidst vil jeg sige, at ja, der er forskel, men jeg mener, at vi lever op til konventionen. Og hvad angår DR's public service-forpligtelser, skal DR jo tilbyde to tegnsprogstolke i nyhedsudsendelser på hverdage og en i weekenden. I tidsrummet 19.30-21.00 skal DR genudsende disse tegnsprogstolkede nyhedsudsendelser, de skal tegnsprogstolke alle valg og tilstræber også, at transmissioner af begivenheder af stor samfundsmæssig interesse også bliver tegnsprogstolket. Det synes jeg faktisk godt vi kan være bekendt, og jeg synes sådan set, at vi med den public service-forpligtelse har taget hånd om, at der også er et udbud af nyheder til mennesker med et hørehandicap.
    ",NA,351
"63",14H 57M 0S,"Jakob Sølvhøj",FALSE,"15785","(EL)",FALSE,"No Academic Eduction","
    Det er jo altid en fortolkning, om man lever op til handicapkonventionen; efter min opfattelse gør man det ikke ved at fjerne adgangen til udsendelser med modersmål. Men jeg vil godt lige her til sidst belyse, hvad det er for en gruppe borgere, man særlig rammer, for jeg er ikke helt sikker på, at ministeren og jeg er helt enige om, at mennesker med handicap jo ikke er en bestemt mennesketype, men er lige så forskellige som alle andre, og vi ved jo fra de undersøgelser, der er lavet af Danske Døves Landsforbund, at der er meget stor forskel på, hvordan det rammer vores døve medborgere. Det her vil særlig ramme de 4.000 borgere, som er født døve, og som i kraft af det, fordi de ikke har lært det talte sprog heller fra barndommen, har ganske store læsevanskeligheder, ganske store forståelsesvanskeligheder, sådan at det så at sige er den gruppe af borgere, som har det sværeste handicap i forhold til deres manglende hørelse, der bliver ramt hårdest. Jeg vil derfor spørge ministeren, om ministeren, også i lyset af hvem man nu rammer ganske særligt hårdt, ikke vil overveje, om der alligevel her i elvte time kan findes midler, sådan at vi kan bevare Døvefilm.
    ",NA,353
"64",14H 58M 0S,"Mai Mercado",FALSE,"189","(KF)",TRUE,"Academic Eduction","
    Om der findes midler, afhænger jo af finanslovsforhandlingerne. Som sagt har det for mig også været en svær prioritering, men det er også afgørende for mig, at mennesker med et hørehandicap fortsat har adgang til tegnsprogstolket indhold på DR, og det er mit helt klare indtryk, at der ikke er grund til at skamme sig over de tegnsprogstolkede udsendelser, som Danmarks Radio udsender.
    ",NA,355
"65",14H 58M 0S,"Henrik Brodersen",FALSE,"3082","(DF)",FALSE,"No Academic Eduction","
    Tak formand, og tak til ministeren. Hvad er ministerens holdning til, at et så nedladende ord som »grønlænderstiv« nu er optaget i den officielle danske ordbog?
    ",NA,358
"66",14H 59M 0S,"Mette Bock",FALSE,"135","(LA)",TRUE,"Academic Eduction","
    Tak for det, og tak for spørgsmålet. Jeg vil gerne sige, at jeg tager meget, meget kraftig afstand fra brugen af ordet, som jo selvfølgelig helt indlysende er sårende, generaliserende og fordomsfuldt i forhold til grønlændere. Jeg synes faktisk også, at omtalen af ordet ripper op i nogle af de sår, som præger og har præget den dansk-grønlandske historie. Der har været vanskelige vilkår for grønlændere, som har været i Danmark, og der er stadig mange fordomme, som man støder på, hvis man er grønlænder.
    I dele af pressen har der så hersket den misforståelse, at optagelsen af ordet i Den Danske Ordbog skulle være en form for blåstempling af, at man bruger det her ord, og det er der faktisk ikke tale om. Det er sådan set Det Danske Sprog- og Litteraturselskab, som udgiver Den Danske Ordbog. Det er en selvejende institution, som Kulturministeriet yder et driftstilskud til, og herunder også til ordbogsarbejdet, men Kulturministeriet har altså ikke nogen indflydelse på, hvordan selskabet tilrettelægger sit arbejde. Ordbogen har heller ikke på den måde status af at være sådan en officiel dansk ordbog, men den er den mest benyttede betydningsordbog over moderne dansk, og derfor har optagelsen af ordet selvfølgelig vakt opsigt. Jeg oplever, synes jeg, selv heldigvis, at den slags meget nedladende og fordomsfulde og kollektiviserende tale om vores grønlandske medborgere hører fortiden til, og derfor ærgrer jeg mig personligt endnu mere over, at ordet er kommet med. For jeg synes, at der så igen kommer fokus på et ord af den her slags.
    Men når det er sagt, synes jeg, at vi skal bruge lejligheden til netop at gøre opmærksom på, at vi ikke ser ned på grønlændere, og at vi ikke er fordomsfulde og uvidende, og det synes jeg faktisk er væsentligt at holde fast i. Men det er altså en kendsgerning, at når man optager ordet i ordbogen, så er det ikke et udtryk for, at man bør bruge det. Det er et udtryk for, at man fra redaktionens side konstaterer, at det er et ord, der bliver brugt, og at man så forklarer betydningen.
    ",NA,360
"67",14H 59M 0S,"Henrik Brodersen",FALSE,"3082","(DF)",FALSE,"No Academic Eduction","
    Man kan sige, at jeg hverken tror, at ministeren eller jeg slipper godt fra at stå her og skulle holde moralprædikener om, hvad der er rigtigt eller ej. Sproget udvikler sig, og ministeren er jo minister for ordet og sproget, og hermed er det jo også vigtigt, at man har et sted, hvor man så kan slå de ord op, man vil skrive, hvis man er i tvivl om, hvordan de skal staves. Det mener jeg er det helt grundlæggende formål med at have en ordbog, og ordet er jo heller ikke nyt. Det har jo også tidligere været i det, man kaldte begrebordbogen. Så når det kommer frem her, er det jo, kan man sige, fordi det har været brugt mange gange nok. Så kan det blive optaget. Jeg tror, det er godt 1.400 ord, der er blevet optaget den her gang. Men jeg synes måske, der er noget principielt i, at ordbogen skal bruges til at bevare sproget frem for at lave sådan nogle tiltag som at optage sådan en type ord her.
    ",NA,362
"68",15H 0M 0S,"Mette Bock",FALSE,"135","(LA)",TRUE,"Academic Eduction","
    Men sproget er jo dynamisk, forstået på den måde, at vi jo alle sammen ved, at hvis vi hører lydoptagelser fra radioen fra 1950'erne, så kan vi høre, at sproget har udviklet sig, og derfor er en ordbog som den her jo mere en registrerende ting, end det er et spørgsmål om at sige, at det her er noget, man bør bruge eller ikke bør bruge. Det er jo den præmis, ordbogen er lavet på, og igen må jeg understrege, at det jo ikke sådan er det danske folks officielle ordbog. Altså, det ligger der, hvor det gør, og det er ikke noget, som vi har direkte indflydelse på, og det synes jeg sådan set heller ikke at vi skal have.
    Men når det så er sagt, vil jeg bare gerne sige på egne vegne, at det altid gør ondt, når man taler nedsættende og kollektiviserende om folk, også på den her måde, og her taler vi jo altså om grønlændere, som vi har en tæt og lang historie sammen med.
    ",NA,364
"69",15H 0M 0S,"Henrik Brodersen",FALSE,"3082","(DF)",FALSE,"No Academic Eduction","
    Man kan sige, at man så nu kan parkere det her ord lidt og sige, at det har man så en idé om at man gerne må sige og skrive og alt muligt andet, og som jeg sagde før, vil hverken ministeren eller jeg komme godt fra at være smagsdommere på, hvad der kan siges og gøres. Men jeg synes, det er tankevækkende, at man så samtidig nærmest forbyder ord. Altså, der er måske nogle, der er kommet galt af sted ved netop at sige »grønlænderstiv«. Jeg tror, det var en fodboldtræner. Det endte med en politianmeldelse, der da også blev frafaldet igen. Vi har også ord, som har omtalt indvandrerkvinder, og som er blevet et fyord. Hvis min datter skulle have slik med til sin fødselsdag, købte hun førhen sådan en bakke med seks i, der var overtrukket med chokolade. De hed noget dengang. Nu hedder de flødeboller. Jeg mener: Man har altså lavet et skred, hvor man siger, at her er der noget skjult racisme, og derfor er det pludselig blevet et fyord. Det her ord kan man så godt bruge.
    ",NA,366
"70",15H 0M 0S,"Mette Bock",FALSE,"135","(LA)",TRUE,"Academic Eduction","
    Altså, det ved vi jo faktisk ikke endnu. For den pågældende sag kører, så vidt jeg er orienteret, stadig væk ved domstolene. Så vi ved jo ikke, hvad udfaldet af det bliver. Vedkommende træner, som brugte det ord, vi taler om her, beklagede for det første jo selv, at han havde brugt ordet, men dernæst blev han faktisk anmeldt, og så vidt jeg er orienteret – og jeg må tage det forbehold, at det kan være, at sagen er afsluttet – er sagen ikke afsluttet endnu.
    ",NA,368
"71",15H 0M 0S,"Henrik Brodersen",FALSE,"3082","(DF)",FALSE,"No Academic Eduction","
    Det er bare for at holde fast i, at nogle ord kan man jo så godt af hensyn til nogle nærmest gøre til forbudte ord, og det må ikke være generaliserende og alt muligt andet. Nu bruger man, som jeg forsøgte at sige før, jo f.eks. netop mere ordet flødeboller frem for et tidligere ord. Der er også de her betonklodser, som man sætter op, når der skal være events osv., for at forhindre terrorangreb. Dem har jeg nu fået at vide at man sådan kalder »koranklodser«. Det synes jeg da også er noget underligt noget. Igen, som ministeren også selv var inde på: Ordene ændrer sig hele tiden, og der er jo gudskelov en kreativitet, der gør, at der bliver fundet på nye ord, men det gør jo ikke ordet korrekt. Jeg ser jo nogle udsendelser, hvor nogle unge mennesker får sagt de mest forfærdelige ting. Hvis de åbenbart bliver sagt tit nok, kan det også blive en optagelse i den her ordbog. Det ville jeg godt nok synes var en kedelig udvikling.
    ",NA,370
"72",15H 0M 0S,"Mette Bock",FALSE,"135","(LA)",TRUE,"Academic Eduction","
    Jeg kan kun gentage, at jeg tager kraftigt afstand fra brugen af ordet. Men som spørgeren jo også gør opmærksom på, udvikler sig det her sprog sig altså efter sin helt egen logik og går sine helt egne veje, og derfor får vi jo ikke et sprogpoliti på den måde, og det forstår jeg jo heller ikke er spørgerens hensigt med det her. Vi må jo følge det, og så må vi indgå i den almindelige debat om sproget og sprogets udvikling og den måde, vi bruger vores sprog på, og så måske endda selv prøve at gøre det så godt som muligt, så vi også kan inspirere andre. Men som sagt: Selve ordbogen her er altså noget, der ligger i en selvejende institution, og det er en betydningsordbog. At jeg så sammen med spørgeren ærgrer mig over, at man har fundet det nødvendigt at optage et ord som det her, er så sådan, det er.
    ",NA,372
"73",15H 0M 0S,"Mattias Tesfaye",FALSE,"15770","(S)",FALSE,"No Academic Eduction","
    Hvordan vil ministeren forhindre plyndring af og hærværk på gravsteder, hvilket man den seneste tid har set eksempler på både på Hellerup Kirkegård og Den Muslimske Gravplads i Brøndby?
    (Spørgsmålet er udgået efter ønske fra spørgeren).
    ",NA,374
"74",15H 0M 0S,"Daniel Toft Jakobsen",FALSE,"366","(S)",TRUE,"Academic Eduction","
    Hvordan vil ministeren sikre, at generne for lokale borgere og lokalt handelsliv minimeres mest muligt i forbindelse med elektrificeringen af jernbanen ved Hammelvej i Laurbjerg og Skanderborgvej i Hadsten, og vil ministeren arbejde for, at den nødvendige frihøjde skabes ved at sænke sporene frem for at hæve broerne, sådan som det også er besluttet at gøre andre steder?
    ",NA,376
"75",15H 1M 0S,"Ole Birk Olesen",FALSE,"99","(LA)",FALSE,"No Academic Eduction","
    Tak for spørgsmålet. Jeg synes naturligvis, at det er ærgerligt, når borgere i landet bliver påført gener som følge af, at der anlægges et større infrastrukturprojekt, men det er desværre sjældent at gennemføre store infrastrukturprojekter, uden at nogen borgere bliver påført visse gener. Derfor synes jeg også, at det altid bør være en målsætning at forsøge at begrænse generne inden for projektets økonomiske rammer.
    Før man kan påbegynde etableringen af større anlægsprojekter, gælder der krav om, at anlægsmyndigheden skal undersøge de forventede virkninger på miljøet, som projektet kan få. Her undersøges bl.a. påvirkninger såsom støj og omkørsler. Anlægsmyndigheden udarbejder en VVM-redegørelse, som skal i offentlig høring, inden der kan gives tilladelse til at gå i gang med projektet. VVM-proceduren giver offentligheden og myndighederne mulighed for at komme med forslag eller indsigelser i forbindelse med projektet. Banedanmark har desuden løbende afholdt møder med Favrskov Kommunes tekniske forvaltning, hvor de forskellige broløsninger i kommunen er blevet drøftet. VVM-undersøgelsen har vist, at broerne ved Hammelvej i Laurbjerg og Skanderborgvej i Hadsten ikke har tilstrækkelig frihøjde til en elektrificeret jernbane. I begge tilfælde er det blevet undersøgt, om det ville være muligt at sænke sporene i stedet for at hæve broen. Den løsning har desværre vist sig at være meget omkostningsfuld. Desuden ville en sporsænkningsløsning kræve, at sporene blev spærret i længere perioder til gene for togpassagererne. Derfor har man valgt at hæve begge broer, hvilket indebærer, at man bliver nødt til at bygge om på selve broerne.
    ",NA,378
"76",15H 1M 0S,"Daniel Toft Jakobsen",FALSE,"366","(S)",TRUE,"Academic Eduction","
    Tak for svaret så langt, og også tak til ministeren for at give sig tid til at svare på spørgsmålet her i salen i dag. Det er selvfølgelig et meget lokalt spørgsmål, men det er et spørgsmål, som optager rigtig mange borgere i området omkring de her to byer, og derfor er jeg glad for, at ministeren kommer her, sådan at jeg og også borgerne i de her områder kan blive klogere på, hvordan regeringen ser på det her. Det er enormt vigtigt at få elektrificeret jernbanen mellem Aarhus og Aalborg, men det er selvfølgelig også, som ministeren siger, vigtigt at minimere generne så meget som overhovedet muligt.
    Både i Hadsten og Laurbjerg skaber det for både borgere, handelsliv og andre ret store gener – faktisk rigtig store gener – at lukke de her to broer, som begge er meget befærdede. Der har været nogle møder ved broerne, som Banedanmark har holdt, og der var en artikel i Favrskovposten og på Favrskovpostens hjemmeside den 4. november, hvoraf det fremgår, at konklusionen på møderne, især det i Laurbjerg, blev, at Banedanmark lovede at gå hjem og undersøge muligheden for at sænke sporene.
    Nu synes jeg næsten, at det lød på ministeren, som om det ligesom var afgjort. Men i hvert fald fremgår det af den her artikel i den lokale avis, altså Favrskovposten, at Banedanmark har lovet at gå hjem og se på det igen. Så det kunne jeg egentlig godt tænke mig at ministeren kunne bekræfte – forhåbentlig – eller afkræfte, hvis det er sådan, det er, men jeg håber meget, at ministeren kan bekræfte, at det vil blive undersøgt helt i dybden, om ikke der er en mulighed for at sænke de her spor.
    ",NA,380
"77",15H 1M 0S,"Ole Birk Olesen",FALSE,"99","(LA)",FALSE,"No Academic Eduction","
    Jeg har ikke fået læst den artikel og har ikke haft mulighed for at spørge Banedanmark, hvad der er op og ned i det, der står i den artikel. Men helt generelt om problemstillingen kan det jo siges, at alle løsninger indebærer nogle negative konsekvenser, og så er det et spørgsmål om at afveje negative og positive konsekvenser. Nu er der f.eks. for broen ved Hammelvej indgået en aftale med Favrskov Kommune, hvor Favrskov Kommune betaler noget af regningen, og til gengæld får man altså en bro, som bliver bredere, så der er plads til at give sikrere forhold for fodgængere og cyklister. Jeg er ikke sikker på, at det ville kunne løses på den måde, hvis man f.eks. besluttede at sænke sporene. Så det er også i samarbejde med kommunen, at man er nået frem til den løsning.
    ",NA,382
"78",15H 1M 0S,"Daniel Toft Jakobsen",FALSE,"366","(S)",TRUE,"Academic Eduction","
    Ja, sådan som jeg fornemmer stemningen i kommunen på tværs af partier lokalt ude blandt de borgere, der bor i det område, kunne man godt tænke sig mere tilbundsgående at få undersøgt den her mulighed med at sænke sporene. Det er jo en løsning, som man også har valgt at bruge inde på Aarhus Banegård, hvad ministeren helt sikkert er bekendt med. Og der er jo kommet et grundlag for den beslutning inde på Aarhus Banegård, som meget detaljeret beskriver fordele og ulemper. Ministeren har ret i, at der er fordele og ulemper ved en række forskellige løsninger.
    Inde i Aarhus er der lavet en meget grundig undersøgelse, som ikke bare siger, at det ene koster flere penge end det andet, men som sætter beløb på, og som grundigt beskriver fordele og ulemper. Sådan en undersøgelse har jeg ikke kunnet finde i forhold til f.eks. Laurbjerg. Og jeg ved ikke, om det er, fordi Aarhus er en større og vigtigere by eller det er et større projekt osv. Så derfor vil jeg gerne spørge ministeren, om ikke der skulle laves den samme sådan grundige undersøgelse, hvor man sætter konkrete tal på og ikke bare siger, at man vurderer, at det ene er dyrere end det andet, men konkrete estimater med beløb på og også en konkret opgørelse af fordele og ulemper, mere ned i dybden, for jeg tror, det er det, mange borgere gerne vil se. Så tror jeg egentlig, man kan forstå mange politiske prioriteringer osv., men man vil gerne kende grundlaget mere præcist og mere grundigt end sådan, som det er beskrevet, i hvert fald i det, jeg har kunnet finde om Laurbjerg lige nu.
    ",NA,384
"79",15H 2M 0S,"Ole Birk Olesen",FALSE,"99","(LA)",FALSE,"No Academic Eduction","
    Jamen altså man undersøger forholdene, hver eneste gang man skal lave plads til elektrificerede tog under en bro: om det bedste er at sænke sporene, eller om det er at løfte broen. Det bliver undersøgt.
    Det kan da godt være, det ikke er sket med lige så mange sider som i tilfældet med Bruuns Bro i Aarhus, som jo er et projekt til, så vidt jeg husker, over 200 mio. kr. med store konsekvenser på både den ene og den anden og den tredje måde. Men man undersøger det, man kigger på fordele og ulemper, og man træffer sin beslutning derefter. Nogle gange træffer man den beslutning at sænke sporene, andre gange træffer man den beslutning at hæve broen.
    ",NA,386
"80",15H 2M 0S,"Daniel Toft Jakobsen",FALSE,"366","(S)",TRUE,"Academic Eduction","
    Ja, og jeg har bare konstateret, når jeg har søgt i det VVM-materiale og de høringssvar og høringsnotater osv., der er på det her område, at der er et meget, meget grundigt beslutningsgrundlag for Aarhus, hvor det er beregnet, hvor der er sat beløb på, og hvor konsekvenserne er meget grundigt beskrevet med fordele og ulemper ved både den ene og den anden og den tredje løsning. Der har jeg ikke kunnet finde et lige så grundigt grundlag her. Så ved jeg godt, at det er et større projekt i Aarhus, men så tager det sikkert også mere tid at lave det beslutningsgrundlag. Det kunne man måske så lave lidt mindre til det mindre projekt i Laurbjerg.
    Jeg synes, man skylder borgerne også i de små byer et mere grundigt beslutningsgrundlag. Det kan jeg se at Venstres transportordfører, Kristian Pihl Lorentzen, også synes. For i nogle af de samme lokalaviser siger han, at han vil gå videre til ministeren og bede om at få det undersøgt en ekstra gang – og al respekt for, at ministeren ikke læser alle lokalaviser i landet – det har jeg fuld respekt for. Men jeg vil bare her afslutningsvis takke for svaret og så opfordre til at sikre, at det bliver undersøgt helt til bunds, også i Laurbjerg, om ikke der er andre muligheder, som giver lidt mindre gener.
    ",NA,388
"81",15H 2M 0S,"Ole Birk Olesen",FALSE,"99","(LA)",FALSE,"No Academic Eduction","
    Jeg vil benytte lejligheden til at spørge Banedanmark om baggrunden for, at man vælger det ene frem for det andet, og også se det beslutningsgrundlag, der er. Jeg er helt sikker på, at der er et beslutningsgrundlag, hvori man har vurderet både den ene og den anden løsning.
    Men jeg synes da også, at kommunen skal indlede en dialog med Banedanmark. Hvis kommunen har fortrudt beslutningen om, at man gerne vil bidrage til en højere bro og en bredere bro, så skal kommunen da meddele det til Banedanmark.
    ",NA,390
"82",15H 2M 0S,"Daniel Toft Jakobsen",FALSE,"366","(S)",TRUE,"Academic Eduction","
    Tak for det. Hvornår forventer ministeren at det planlagte trinbræt i Laurbjerg vil blive etableret, og mener ministeren, at etableringen heraf skal koordineres og sammentænkes med den forestående elektrificering af jernbanen samme sted, herunder ikke mindst arbejdet med sikring af tilstrækkelig frihøjde til elektrificering af banen under broen ved Hammelvej?
    ",NA,393
"83",15H 2M 0S,"Ole Birk Olesen",FALSE,"99","(LA)",FALSE,"No Academic Eduction","
    Tak for spørgsmålet. For at sikre, at den endelige beslutning om en station i Laurbjerg træffes på et oplyst grundlag, er der er igangsat to analyser vedrørende Laurbjerg station. Begge analyser er igangsat af forligskredsen bag bedre og billigere kollektiv trafik, som hr. Daniel Toft Jakobsens eget parti også er en del af.
    For det første er DTU ved at gennemføre en uafhængig undersøgelse af de kapacitetsmæssige udfordringer samt trafikale og passagermæssige effekter, der er forbundet med at åbne nye stationer på hovedbanestrækningen i Østjylland, herunder i Stilling og Laurbjerg. For det andet er Banedanmark ved at udarbejde et analysegrundlag for Laurbjerg station. Denne analyse er også igangsat af Bedre og Billigere-forligskredsen, jævnfør aktstykke nr. 139 af 23. august 2017. Fokus i Banedanmarks analyse er på, hvordan man kan lave en ny station så billigt som muligt. Banedanmark vil desuden inddrage overvejelser om koordinering med øvrige relevante baneprojekter på strækningen. DTU's analyse forventes færdig ultimo 2017, mens Banedanmark forventes at aflevere et beslutningsgrundlag ultimo 2018. Det har hidtil været Banedanmarks forventning, at etableringen af stationen i Laurbjerg tidligst kunne påbegyndes i 2024. Denne tidsplan var baseret på, at udrulningen af Banedanmarks signalprogram var prioriteret forud for andre projekter.
    På baggrund af Deloittes eksterne review af signalprogrammet har Banedanmark i dag præsenteret forligskredsen for en ny plan for signalprogrammets udrulning. Det er endnu for tidligt at kunne sige, hvilke konsekvenser en alternativ udrulning af signalprogrammet vil have for planlægningen af øvrige baneprojekter, herunder Laurbjerg station.
    ",NA,395
"84",15H 2M 0S,"Daniel Toft Jakobsen",FALSE,"366","(S)",TRUE,"Academic Eduction","
    Også her tak for svaret, og også tak for, at vi, selv om det er en meget lokal sag, kan tage diskussionen her i Folketingssalen. Trinbrættet i Laurbjerg er jo noget, der har været arbejdet rigtig meget for i rigtig mange år og af rigtig mange mennesker. Som ministeren selv siger, er der blevet truffet nogle beslutninger de seneste år, som gør, at vi nu er tættere på, at det trinbræt bliver etableret, end vi måske har været nogen sinde før, og æren for det tilfalder først og fremmest de lokale folk i Favrskov, både politikere på tværs af partier i Favrskov, men bestemt også og ikke mindst lokale ildsjæle i Laurbjerg, som dygtigt har arbejdet med den her sag.
    Når jeg stiller det her spørgsmål, er det lige præcis, fordi jeg er nysgerrig efter, hvordan ministeren ser på det her med rækkefølgen imellem signalprogram, elektrificering og trinbræt. Og ministeren gav jo sådan set et svar på det, altså at det på en eller anden måde er en lille smule usikkert nu på grund af den forsinkelse, som kommer til at ske med signalprogrammet, og vi må jo væbne os med tålmodighed, hvis ikke ministeren kan sige mere om det lige nu. Men det er klart, at man lokalt og også for mit vedkommende er meget spændte på, hvordan rækkefølgen kommer til at blive her.
    Men ministeren nævner så også den her DTU-undersøgelse af passagergrundlag og kapacitet. Mig bekendt er der jo lavet en delrapportering, for så vidt angår passagergrundlaget, mens vi stadig væk mangler den del, som handler om kapaciteten. Det er blevet udskudt mange gange, men jeg mener, at den sidste melding fra februar var, at der ville blive afrapporteret medio 2017, for så vidt angår kapaciteten, i den her DTU-undersøgelse. Jeg kan selvfølgelig have overset noget, men jeg har i hvert fald ikke set det endnu, så jeg vil bare høre ministeren, om det er kommet, eller hvad tidsplanen siger nu i forhold til, hvornår den her del af en undersøgelse, som handler om kapacitet, kommer. Vi er jo i hvert fald lidt forbi medio 2017.
    ",NA,397
"85",15H 3M 0S,"Ole Birk Olesen",FALSE,"99","(LA)",FALSE,"No Academic Eduction","
    DTU's analyse forventes at være færdig i 2017. Det er den, der handler om kapacitet. Så er der Banedanmarks beslutningsgrundlag, som jo i højere grad handler om, hvad det egentlig koster at anlægge en station osv., og den vil så være færdig i slutningen af 2018. Sådan som signalprogrammet har været hidtil, ville man først kunne gå i gang med stationen efter 2024, når signalprogrammet var færdiggjort på strækningen.
    Nu er vi i gang med en ny udrulning af et signalprogram. Vi har netop fået orientering om det fra Banedanmark i dag, og vi har i den forbindelse også – forligskredsen og jeg som minister – bedt om at få en redegørelse fra Banedanmark om, hvad det her kan komme til at betyde for eventuelle andre projekter, herunder stationen i Laurbjerg. Så det vil jeg kunne give svar på om et antal uger eller et antal måneder, men ikke i dag.
    ",NA,399
"86",15H 3M 0S,"Daniel Toft Jakobsen",FALSE,"366","(S)",TRUE,"Academic Eduction","
    Det har jeg stor respekt for, og det accepterer jeg selvfølgelig. Jeg synes, det er ærgerligt, at den her DTU-undersøgelse, som blev besluttet under den daværende regering, er blevet udskudt så mange gange, som den er. Men nu håber vi, at den i hvert fald kommer her i 2017.
    Så vil jeg spørge om det her med at se det med elektrificering og trinbræt i en sammenhæng, altså om ikke der kunne være en idé i at overveje, om det, at man skal lave et trinbræt, ikke medfører noget arbejde på banen og ved siden af banen, som gør, at man måske i den forbindelse kunne overveje det her med at sænke skinnerne i stedet, altså at man i stedet for at se det som to helt isolerede og forskellige ting, siger: Hvis nu man laver trinbrættet først, så kunne det godt være, at man i forbindelse med det arbejde vil kunne sænke skinnerne, sådan at det på en eller anden måde kunne blive at slå to fluer med ét smæk.
    ",NA,401
"87",15H 3M 0S,"Ole Birk Olesen",FALSE,"99","(LA)",FALSE,"No Academic Eduction","
    Det vil være en del af beslutningsgrundlaget, som Banedanmark leverer, at undersøge, om det ene har en positiv effekt på det andet, og om de to ting kan samtænkes.
    ",NA,403
"88",15H 3M 0S,"Daniel Toft Jakobsen",FALSE,"366","(S)",TRUE,"Academic Eduction","
    Det synes jeg lyder godt, altså at det vil være en del af beslutningsgrundlaget. For baggrunden for spørgsmålet er jo sådan set først og fremmest at appellere til, at tingene bliver undersøgt så grundigt som muligt. Og hvis man kunne se på, om det her med at lave trinbrættet først måske kunne give nogle fordele i forhold til elektrificeringen senere, så vil jeg bare kvittere for, at man får undersøgt det godt og til bunds, og så har jeg sådan set ikke yderligere.
    ",NA,405
"89",15H 3M 0S,"Ole Birk Olesen",FALSE,"99","(LA)",FALSE,"No Academic Eduction","
    Så skal der her til slut bare lyde en advarsel mod at bruge ordet trinbræt. For ordet trinbræt signalerer, at det bare er et sted, hvor man sådan lige kan stå på toget, og at der ikke er så meget andet. Sådan som vi fortolker reglerne for øjeblikket, er det nødvendigt ved den slags stationer at lave tunneler eller gangbroer med tilhørende elevatorer, sådan at også gangbesværede kan krydse skinnerne. Så der er ikke tale om et trinbræt længere; der er tale om en rigtig station. Men det lyder selvfølgelig billigere at sige et trinbræt end at sige en station.
    ",NA,407
"90",15H 4M 0S,"Rasmus Prehn",FALSE,"264","(S)",FALSE,"No Academic Eduction","
    Mange tak, formand, og jeg skal læse mit spørgsmål op:
    Hvordan forholder ministeren sig til, at næsten hver femte lastbil eller dyretransport, der blev stoppet i en politikontrol i Nordjylland, havde fejl og mangler?
    ",NA,410
"91",15H 4M 0S,"Ole Birk Olesen",FALSE,"99","(LA)",FALSE,"No Academic Eduction","
    Tak for spørgsmålet. Spørgsmålet kan ikke besvares på baggrund af informationer, der er umiddelbart tilgængelige, hvorfor det ligger uden for rammerne af et § 20-spørgsmål. Jeg må derfor henvise til, at man stiller spørgsmålet i Transport-, Bygnings- og Boligudvalget.
    ",NA,412
"92",15H 6M 0S,"Rasmus Prehn",FALSE,"264","(S)",FALSE,"No Academic Eduction","
    Jamen det var da godt nok et opsigtsvækkende svar at få her midt i Folketingssalen. Altså, sagen er jo, at der er en artikel her, faktisk fra Fyens Stiftstidende, hvor det fremgår, at der er den her politikontrol, hvor hver femte lastbil skal til syn. Så der ligger altså informationer. Og hvis ministeren ikke vil besvare det her, plejer kutyme jo at være, at man gør spørgeren opmærksom på det inden, så vi ikke skal stå her i salen. Men hvis ministeren ikke vil svare her, er der ingen grund til at gå videre med det. Så må vi jo stille det skriftligt i stedet for.
    ",NA,414
"93",15H 6M 0S,"Ole Birk Olesen",FALSE,"99","(LA)",FALSE,"No Academic Eduction","
    Jamen jeg forstår det sådan, at hvis man ikke kan svare på et mundtligt spørgsmål, skal man sige det mundtligt her i salen. Det med de her tal, som ligger til grund for spørgsmålet, er noget, som kræver, at jeg først undersøger det hos Færdselsstyrelsen. Og det er derfor, at den slags spørgsmål skal stilles som udvalgsspørgsmål, hvilket giver mulighed for, at jeg kan undersøge tingene, og ikke med den korte frist, som der er for mundtlige spørgsmål her i Folketingssalen.
    ",NA,416
"94",15H 6M 0S,"Rasmus Prehn",FALSE,"264","(S)",FALSE,"No Academic Eduction","
    Sagen er jo den, at det er tal, der fremgår af avisartikler og andet, altså hvor der kommer tal frem om, at det ser alarmerende ud på det her område. Derfor synes jeg som spørger, at det er helt rimeligt, at man kan spørge transportministeren, om transportministeren synes, det er rimeligt, at der er de her fejl og mangler. Og så kan ministeren komme ned og svare på, hvordan han forholder sig til det rent politisk, om det er tilfredsstillende, eller det ikke er tilfredsstillende, og hvad ministeren har tænkt sig gøre. Det er jo ikke et teknisk spørgsmål i den forstand. Det er et holdningsspørgsmål, og derfor synes jeg, det ligger inden for rammerne af et mundtligt spørgsmål.
    Men hvis ministeren ikke vil svare på det, er det jo sådan, det er, og så tager vi det skriftligt.
    ",NA,418
"95",15H 6M 0S,"Ole Birk Olesen",FALSE,"99","(LA)",FALSE,"No Academic Eduction","
    Altså, jeg vil gerne svare på det, men jeg får at vide af mit ministerium, at der er nogle ting, der skal undersøges, før man kan svare ordentligt på det spørgsmål, fordi jeg har brug for at dykke ned i de tal, der opgives.
    ",NA,420
"96",15H 7M 0S,"Rasmus Prehn",FALSE,"264","(S)",FALSE,"No Academic Eduction","
    Så synes jeg, vi aftaler, at vi gør det på den måde.
    ",NA,422
"97",15H 7M 0S,"Kaare Dybvad",FALSE,"15787","(S)",FALSE,"No Academic Eduction","
    Tak for det, formand. Er ministeren enig med BL, der i Fagbladet Boligen den 12. oktober 2017 giver udtryk for, at regeringens forslag om tvungne statslån til almene boliger kan medføre højere husleje for beboerne, som følge af at de rabatter, der er opnået ved at samle udbud af lån, frafalder?
    ",NA,425
"98",15H 8M 0S,"Ole Birk Olesen",FALSE,"99","(LA)",FALSE,"No Academic Eduction","
    Tak for spørgsmålet. Jeg svarede på samme spørgsmål for et par uger siden her i salen, og da var det hr. Søren Egge Rasmussen fra Enhedslisten, der stillede spørgsmålet, men jeg gentager selvfølgelig gerne mit svar endnu en gang.
    Lad mig starte med at slå det overordnede princip for regeringens forslag fast: Omlægningen til statslån skal ikke påvirke de almene beboeres husleje, hverken positivt eller negativt. Det fremgår også af min besvarelse af de fire udvalgsspørgsmål fra samme spørger, som jeg svarede på sidst i september.
    Jeg er klar over, at de almene boligorganisationer over en årrække har udbudt realkreditlån og byggelån i en samlet pakke og i hvert fald tidligere har opnået rabatter på byggelån. Modydelsen for disse rabatter har været, at kreditinstitutterne har introduceret bindingsklausuler, som forhindrer indfrielse af lånet i en periode, medmindre der betales kompensation til det långivende institut.
    Bindingsklausuler er efter min mening ikke nødvendigvis udtryk for sund konkurrence, særlig ikke hvis aftalen binder lånet i mange år. For det første forhindrer det, at lånet kan flyttes til et andet kreditinstitut, hvilket alt andet lige stiller låntager i en ringere forhandlingssituation, i tilfælde af at vilkårene for lånene ændrer sig. For det andet er det uhensigtsmæssigt, at en aftale indgået mellem en boligorganisation og et kreditinstitut kan have langvarig betydning for en tredjeparts, i dette tilfælde statens, handlemuligheder og omkostninger, og det er jo netop, hvad der nu kan blive en realitet. Derfor er det klart, at lån med bindingsklausuler kun vil blive omlagt til statslån, såfremt det kan betale sig.
    Så svaret er: Nej, jeg er ikke enig i påstandene i og konklusionen fra fagbladetboligen.dk.
    ",NA,427
"99",15H 8M 0S,"Kaare Dybvad",FALSE,"15787","(S)",FALSE,"No Academic Eduction","
    Tak for det. Det er lidt spøjst at hævde, at det er den sunde konkurrence, når man selv er ved at indføre en statslig binding på realkreditlån. Jeg kan ikke forstå, hvordan ministeren kan få det til at hænge sammen, men han må jo selv få lagt brikkerne på plads.
    Det, som jeg spørger om, og det, som ministeren ikke forholder sig til, er, om det her vil give en huslejestigning for folk, der bor i almene boliger. Og det, som flere almene boligselskaber hejser flaget for, er det, som de siger, når jeg selv har været i kontakt med flere af dem, de siger nemlig, at de i forbindelse med de her byggelån, som de nu skal tage, kommer til at skulle have nogle højere omkostninger, og at det så vil gøre, at deres beboere skal betale måske 100 kr. mere om måneden i forhold til den husleje, som de hidtil har haft.
    Hvis ministeren mener, at han er så sikker på, at de ikke kommer til at betale det, at han ikke engang adresserer det, så vil jeg da foreslå, at ministeren siger det helt tydeligt her: at de her lån under ingen omstændigheder kommer til at betyde, at beboere i almenboliger får højere husleje, som følge af at deres låneforudsætninger bliver forandret.
    ",NA,429
"100",15H 8M 0S,"Ole Birk Olesen",FALSE,"99","(LA)",FALSE,"No Academic Eduction","
    Jeg kan fuldstændig bekræfte, at vi ikke vil omlægge nogen love med bindingsklausuler, medmindre det er en god forretning, og det vil sige, at vi får nogle nye loven, som er billigere.
    ",NA,431
"101",15H 8M 0S,"Kaare Dybvad",FALSE,"15787","(S)",FALSE,"No Academic Eduction","
    Det store spørgsmål er jo, hvem det er en god forretning for. Jeg har sådan set forstået, at det en god forretning for staten, men hvis staten hiver penge ud af en låneforretning, som så senere bliver læsset over på beboerne, så er det jo ikke en god forretning for beboerne i den almene boligsektor eller for så vidt for boligselskaberne. Så når ministeren siger en god forretning, mener ministeren så alene en god forretning for staten, eller vil ministeren også love, at der ikke som følge af de her ændringer i låneadgangen for almene boliger kommer til at være folk, der oplever stigende husleje?
    ",NA,433
"102",15H 9M 0S,"Ole Birk Olesen",FALSE,"99","(LA)",FALSE,"No Academic Eduction","
    Jeg kan ikke se for mig, at der er nogen, der får stigende huslejer som følge af det her forslag; min fantasi rækker ikke så langt, så jeg kunne forstille mig den situation, at det skulle være tilfældet. Det, der er meningen med det, er at gøre lånene billigere. Når man gør lånene billigere, betyder det, at beboerne betaler den husleje, de altid har betalt, men at statens tilskud, som dækker omkostningerne over den husleje, som folk har betalt, kan blive mindre. Så der er ikke nogen som helst grund til at frygte, at folk, der bor i almenbolig i dag, kommer til at betale mere i husleje som følge af det her.
    ",NA,435
"103",15H 9M 0S,"Kaare Dybvad",FALSE,"15787","(S)",FALSE,"No Academic Eduction","
    Jamen altså, man kan jo altid, når man vurderer et politisk budskab eller en holdning, holde tingene op imod hinanden og sige, at vi har en minister, som siger, at han ikke synes, man skal frygte noget, og at vi så har nogle boligselskaber, der har næsen nede i regnskaberne og siger, at der er grund til at frygte noget. Der kan jeg jo ikke andet end blive lidt nervøs, når det er, at de ting bliver stillet op over for hinanden. Derfor kunne jeg egentlig godt tænke mig, at ministeren bare kunne sige helt tydeligt: Det her kommer ikke til at ske, og hvis det kommer til at ske, kompenserer vi selvfølgelig de lejere, som oplever de huslejestigninger.
    ",NA,437
"104",15H 9M 0S,"Ole Birk Olesen",FALSE,"99","(LA)",FALSE,"No Academic Eduction","
    Men det er jo helt i sagens natur. Socialdemokraterne vil jo også gerne bruge af den lavere omkostning til formål, som Socialdemokraterne synes er vigtige. Socialdemokraterne anerkender, at lånene bliver billigere som følge af en ny model. Socialdemokraterne siger så, at de sparede penge skal bruges til at sænke huslejerne med. Regeringen siger nej, for de huslejer, som beboerne betaler i dag, er rimelige og fair og forholdsvis lave; vi vil spare de her penge, for at statens tilskud kan blive lavere, fordi vi gerne vil bruge pengene til nogle andre formål i finansloven.
    ",NA,439
"105",15H 9M 0S,"Kaare Dybvad",FALSE,"15787","(S)",FALSE,"No Academic Eduction","
    Tak for det, formand. Hvordan flugter ministerens holdning om mere marked i boligudbuddet, jf. svaret på spørgsmål nr. S 1433 af 23. august 2017, med, at ministeren vil indføre statslån for almene boliger?
    ",NA,442
"106",15H 9M 0S,"Ole Birk Olesen",FALSE,"99","(LA)",FALSE,"No Academic Eduction","
    Tak for spørgsmålet. Spørgsmålet indikerer, at spørgeren ikke synes, at det er muligt at forene en liberal grundholdning med at gennemføre besparelser i finansieringen af de almene boliglån. Jeg ser ingen modsætning mellem de to. Det er jo allerede i dag sådan, at der er offentlige garantier for alle støttede lån i den almene boligsektor. Og der er herudover meget små tab ved finansiering af lånene i den almene boligsektor. Desuden bærer staten renteusikkerheden på en stor del af lånene.
    Så det er ikke et spørgsmål om, at staten skal ind på et område, hvor staten ikke allerede har et engagement; lånene er jo allerede støttede i dag. Det er et spørgsmål om, hvorvidt vi kan gøre det billigere, end vi gør i dag. Og det kan vi. Omlægningen af finansieringen vil give staten en stor besparelse på op mod 1 pct. af restgælden svarende til omkring 1,4 mia. kr. i 2025. Man skal huske, at det er skatteborgernes penge, det drejer sig om, og det er skatteborgerne, der får glæde af besparelserne. De milliarder, der spares, kan fremover anvendes til andre formål, uden at lejerne i den almene boligsektor påvirkes.
    ",NA,444
"107",15H 10M 0S,"Kaare Dybvad",FALSE,"15787","(S)",FALSE,"No Academic Eduction","
    Tak for svaret. Jeg er ingen ekspert i liberal ideologi og har ikke forstand på det som sådan. Men det ved jeg at ministeren har, og hvis han siger, at det er liberalt at tvinge boligselskaber, der fungerer på private vilkår, til at indløse deres lån i staten – hvis det er liberalt – må jeg jo stole på, at ministeren ved, hvad der er liberalt. Det er sådan set ikke så meget det. Det, jeg spørger til, er sådan set bare ministerens holdning, som han bl.a. giver udtryk for i det her svar til spørgsmål nr. S 1433, om, at han ønsker – og jeg citerer: »mere marked og mindre regulering«. Er det mindre regulering, at man siger til almene boligselskaber: I skal ikke længere tage jeres lån ude på markedet, ude hos realkreditforeningerne; nu skal I tage jeres lån i staten?
    ",NA,446
"108",15H 10M 0S,"Ole Birk Olesen",FALSE,"99","(LA)",FALSE,"No Academic Eduction","
    Staten betaler en stor del af omkostningerne ved de lån, som optages til byggeri af almene boliger. Derfor har staten selvfølgelig også en ret til at sige, at de lån skal være så billige som muligt, og at det er forudsætningen for, at vi vil betale en stor del af omkostningerne. Vi kan ikke bare udstikke en carte blanche om, at man må optage nøjagtig de lån, som man vil, og som måtte koste uendelig mange kroner, og så kommer staten bare og dækker alle udgifter på over et vist procentbeløb, som borgerne er sat til at betale. Det ville være alt for dyrt for skatteborgerne. Det er ikke imod noget liberalt, som jeg står for, at staten stiller krav til gengæld for de ydelser, som staten stiller til rådighed.
    ",NA,448
"109",15H 12M 0S,"Kaare Dybvad",FALSE,"15787","(S)",FALSE,"No Academic Eduction","
    Igen må jeg sige, at jeg jo ikke er liberal ideolog. Og hvis ministeren siger, at det er udtryk for liberal ideologi, at man vil have lån i staten i stedet for at have dem i private realkreditforeninger, må jeg jo tage ham på ordet. Men som almindelig socialdemokrat synes jeg, at det er lidt ærgerligt, at man har en sektor, som i virkeligheden fungerer på civilsamfundets præmisser og på almindelige markedsprincipper og på organisationsprincipper, og som nu skal underlægges staten, i forhold til hvornår de får lån til renoveringer og de får lån til at udbygge, i stedet for selv at kunne forhandle det med kreditforeninger.
    ",NA,450
"110",15H 12M 0S,"Ole Birk Olesen",FALSE,"99","(LA)",FALSE,"No Academic Eduction","
    Jamen så siger vi, at hr. Kaare Dybvad er en almindelig socialdemokrat, og så siger vi, at Socialdemokratiets ledelse tilsyneladende er ualmindelige socialdemokrater. For de går tilsyneladende ind for det her; de vil bruge af de penge, der spares ved den model, som regeringen har foreslået, og de vil bruge af de penge til at gøre huslejerne billigere for de almennyttige boligselskabers beboere. Så vi har sådan de almindelige socialdemokrater, og så har vi den ualmindelige socialdemokratiske ledelse. Men det er jo noget, som hr. Kaare Dybvad må afklare i sit eget parti.
    ",NA,452
"111",15H 13M 0S,"Kaare Dybvad",FALSE,"15787","(S)",FALSE,"No Academic Eduction","
    Alt det der med, hvad man mener i sit parti, og hvad man fører for en politik, tror jeg, også af hensyn til ministeren, at vi ikke skal gå alt for dybt ind i. Men jeg vil bare sige, at jeg synes, det er ærgerligt – og det er også det, der er meldingen fra min egen gruppeformand – at man har en sektor, der fungerer fuldt ud, hvor man kan gå ned at tage et lån på samme vilkår som alle andre og forhandle sig til et lån, og at den skal underlægges staten. Er det virkelig udtryk for mindre regulering, at man tvinger folk til at låne i staten frem for at låne hos kreditforeninger?
    ",NA,454
"112",15H 13M 0S,"Ole Birk Olesen",FALSE,"99","(LA)",FALSE,"No Academic Eduction","
    Så bliver Socialdemokratiets gruppeformand også inddraget som en af de almindelige socialdemokrater, som er imod, at man sparer de her penge. Så har vi så hr. Kaare Dybvad og hr. Henrik Sass Larsen, som er gruppeformand, der mener ét, men den socialdemokratiske ledelse har åbenbart opbakning i den socialdemokratiske gruppe til at mene noget andet. I hvert fald ønsker den socialdemokratiske ledelse at gennemføre det her og bruge pengene til formål, som den socialdemokratiske partiledelse synes er godt. Jeg synes, at den diskussion er rigtig, rigtig spændende, og den kan jo sikkert være genstand for meget morskab i forskellige socialdemokratiske kaffeklubber, der finder ud af, hvad de mener med hinanden og indbyrdes osv. Og det har I hygget jer med i mange år, og det kan I hygge jer med i mange år endnu.
    ",NA,456
"113",15H 14M 0S,"Mattias Tesfaye",FALSE,"15770","(S)",FALSE,"No Academic Eduction","Tak. Vi skal i dag diskutere et lovforslag, der vil skabe en mere direkte sammenhæng mellem, hvor mange nye kvoteflygtninge der får opholdstilladelse i Danmark, og hvor mange flygtninge og familiesammenførte der i forvejen har fået tildelt opholdstilladelse.I den sammenhæng tror jeg det vil være nyttigt at løfte blikket en smule og se de aktuelle diskussioner på udlændingeområdet i et lidt større perspektiv. Ligesom rigtig mange andre har jeg nydt Danmarks Radios serie om danmarkshistorien. I de sidste afsnit fremgik det tydeligt, hvordan hver generation har skullet håndtere komplekse udfordringer for samfundet – problemstillinger, som i bagklogskabens lys virker indlysende, men som i datiden medførte voldsomme diskussioner og bitre konflikter i befolkningen og også i den her sal. Det gjaldt forfatningskampen for over 100 år siden, der endte med, at der ikke kunne regeres imod et flertal i Folketinget. Det gjaldt håndteringen af den økonomiske og sociale krise i 1930'erne, som blev håndteret med et bredt og kendt politisk forlig indgået i Kanslergade. Det gjaldt besættelsen og modstandskampen, ligesom det gjaldt Danmarks placering i den kolde krig, opbygningen af velfærdssamfundet, ungdomsoprøret, den fri abort og kampen for ligestilling mellem kønnene.Selv om Danmarks Radios serie forventeligt skabte efterfølgende politisk debat, tror jeg, at de fleste i dag er enige om, at de tidligere generationer trods mange fejltrin undervejs generelt endte med at få skruet et godt samfund sammen, som vi kan nyde godt af i dag.Hvad er så vores generations store opgave? Hvad vil eftertiden mon vurdere os på? Bliver det skolelærernes arbejdstidsaftale eller beregningerne bag landbrugspakken, eller hvem der fik borgmesterposten i Slagelse? Jeg tror det ikke. Min vurdering er, at vores børnebørn vil se tilbage på vores tid og vurdere, hvordan vi håndterede, at hundrede millioner af fattige mennesker ønsker at rykke teltpælene op og bosætte sig et andet sted, mange i Europa. 60 millioner mennesker er decideret på flugt, og heraf er 20 millioner fordrevet fra deres hjemland. Det er ikke en midlertidig og afgrænset tilstand, som det var med de ungarske flygtninge i 1950'erne eller de chilenske og vietnamesiske flygtninge i 1970'erne eller de bosniske flygtninge i 1990'erne. Det her er en langt mere omfattende, tragisk og nærmest permanent situation.Vi vil blive vurderet på, om vi formåede at hjælpe vores medmennesker, men vi vil også blive vurderet på, om vi på samme tid formåede at fastholde det trygge velfærdssamfund, vi fik overdraget fra vores forældre og bedsteforældre. Mister vi den balance, dumper vi fortjent.Da jeg blev født, havde 1 pct. af befolkningen ikkevestlig baggrund ligesom min far. Sidste år blev 22 pct. af alle børn født af kvinder, der er indvandrere eller efterkommere fra ikkevestlige lande. Befolkningen ændrer sig, og det går forholdsvis stærkt. Medborgere med rødder i Pakistan, Syrien eller Somalia er hverken værre eller bedre mennesker end alle os andre, men som lovgivere har vi et ansvar for at vurdere de samlede konsekvenser for samfundet af den her ændring i befolkningssammensætningen. Her kan vi ikke tillade os at fortabe os i vores flinke nabo, der læser jura, og den hårdtarbejdende grønthandler nede på hjørnet. Vi kan ikke være ligeglade med statistik om beskæftigelsesfrekvenser, udgifter til forsørgelse, træk på sundhedsvæsenet, kriminalitet, anbringelsessager og diskrimination. Vi skal være i stand til at sikre praktiserende læger til alle, en ordentlig modtagelse i vores skoler, danskundervisning, boliger, et foreningsliv med overskud til at modtage familierne og alt, hvad det ellers kræver at omplante en familie til det danske samfund. Alt det har vi undervurderet.Det er Socialdemokratiets opfattelse, at vi i mange år har uddelt for mange nye opholdstilladelser, og at det har slidt på solidariteten i vores samfund. Vi er derfor glade for, at der er en stigende politisk opmærksomhed på, at samfundets kapacitet ikke er uendelig. Vi skal kunne følge med, så vi skal løse flere problemer, end vi skaber, for ellers skaber vi bare flere kultursammenstød, flere udsatte boligområder og større økonomiske udfordringer.Til den mere konkrete diskussion om kvoteflygtninge vil jeg sige, at Socialdemokratiet har den grundlæggende holdning, at Danmark skal modtage kvoteflygtninge. Derfor er det også fornuftigt, at lovforslaget pålægger regeringen at budgettere med modtagelse af kvoteflygtninge. Socialdemokratiets klare holdning er også, at Danmark som udgangspunkt skal genbosætte 500 kvoteflygtninge, hvilket ikke fremgår tydeligt nok af regeringens forslag. Baggrunden for, at Socialdemokratiet alligevel støtter det midlertidige stop for modtagelse af kvoteflygtninge, der er nu, er, at Danmark i de seneste år har taget imod et ekstraordinært stort antal spontane asylansøgere og familiesammenførte.Med det her lovforslag vil det konkrete antal blive fastsat efter en vurdering af den øvrige asyltilstrømning, familiesammenføringer og integrationen generelt. Det skaber en fornuftig sammenhæng mellem samfundets kapacitet og vores humanitære forpligtelser. For Socialdemokratiet er begge hensyn vigtige. Det vil desuden være fornuftigt, om vurderingen af kvoten ikke kun skal fastsættes snævert af regeringen, men ske efter forudgående drøftelser med Kommunernes Landsforening, som sidder med størstedelen af integrationsansvaret i praksis. Endelig vil det efter vores mening være fornuftigt, at den lille gruppe af de svageste flygtninge – dem med behandlingskrævende sygdomme – altid kan modtages af Danmark, uanset hvordan det går med integrationen. Her må der kunne findes en løsning, som ikke nødvendigvis skal være den samme som for den store gruppe af kvoteflygtninge.Med de ord kan vi støtte forslaget.",NA,108
"114",15H 14M 0S,"Johanne Schmidt-Nielsen",FALSE,"147","(EL)",FALSE,"No Academic Eduction","Tak for det. I forvejen er det jo sådan, at hvis en regering mener, at Danmark ikke bør tage imod kvoteflygtninge, kan man gå ned i Folketingssalen og forsøge at få opbakning til en lovændring. Med det her lovforslag bliver det jo så den til enhver tid siddende minister, som så alene får kompetence til at træffe den beslutning. Det vil sige, at man fjerner magt fra Folketinget til ministeren. Jeg synes jo, at det er en meget stor beslutning, hvis Danmark beslutter sig for, at nu vil vi ikke længere tage kvoteflygtninge. Hvorfor dog give ministeren og regeringen kompetence til at beslutte det alene? Hvorfor ikke sige, som det er i dag, at træffe så stor en beslutning skal der da være flertal for, og det skal ned i Folketingssalen, det skal diskuteres åbent?",NA,110
"115",15H 14M 0S,"Mattias Tesfaye",FALSE,"15770","(S)",FALSE,"No Academic Eduction","Vores nuværende udlændinge- og integrationsminister har jo besluttet, at vi ikke skal tage kvoteflygtninge f.eks. her i 2017. Det er jo ikke noget, vi har siddet og diskuteret i forbindelse med et lovforslag eller stemt om. Det er jo en beslutning, som ministeren har bemyndigelse til at træffe. Men hvis det var sådan, at et flertal af det nuværende Folketing havde lyst til at modtage f.eks., lad os sige, 500 kvoteflygtninge, er det jo bare at lægge et beslutningsforslag frem. Sådan vil det jo altid være.",NA,112
"116",15H 14M 0S,"Johanne Schmidt-Nielsen",FALSE,"147","(EL)",FALSE,"No Academic Eduction","I dag er det sådan, at hvis ministeren mener, at man ikke skal tage imod kvoteflygtninge, kan man inden for en treårig periode rykke rundt og sige, at så er det ikke i år, vi udskyder det. Med det her lovforslag – det er jo ligesom det, lovforslaget handler om – er det ikke kun inden for den 3-årige periode, man kan rykke rundt som minister. Nej, så får ministeren kompetence til at beslutte, at vi ikke skal tage kvoteflygtninge. Nu kan ministeren bare udskyde det lidt. Det er jo en ret væsentlig forskel, og jeg forstår simpelt hen ikke, hvorfor man skulle fjerne den beslutning fra Folketinget og dermed også fra offentligheden, altså at man står her åbent og fortæller, hvorfor vi træffer den her beslutning, og så lægge den hen til ministeren.",NA,114
"117",15H 15M 0S,"Mattias Tesfaye",FALSE,"15770","(S)",FALSE,"No Academic Eduction","For det første vil jeg sige, at den aftale, der er, med FN's flygtningeorganisation, som i gamle dage hed 500 om året, og som nu hedder 1.500 over en 3-årig periode, jo ikke er støbt i beton. Den kan jo altid ændres. Det vil der altid være et politisk flertal der er interesseret i. Det har været sådan i går, og sådan vil det også være i morgen, hvis vi vedtager det her lovforslag, nemlig at det først og sidst er Folketinget, der kommer til at beslutte, hvor mange kvoteflygtninge der skal tages.",NA,116
"118",15H 15M 0S,"Martin Henriksen",FALSE,"70","(DF)",FALSE,"No Academic Eduction","Jeg synes, at hr. Mattias Tesfaye har nogle gode pointer, og bl.a. nævner han det økonomiske pres, som det danske samfund er kommet under, og som grunder sig i den tilstrømning, der har været, og den tilstrømning, der er. Men hvis det er hovedargumentet for at støtte ministerens lovforslag, hvorfor tager man så ikke fat på det område, der handler om dem, der kommer flest af i Danmark, nemlig dem, der kommer spontant og søger om at få asyl? og så er det jo et asylstop, vi skal ud i, for i det store billede batter 500 FN-kvoteflygtninge om året jo ikke specielt meget. Det er det ene spørgsmål.Det andet spørgsmål er, om ikke den socialdemokratiske ordfører er bekymret for den undtagelse, der er i lovforslaget, hvorefter ministeren får mulighed for at kunne tage flere end 500 FN-kvoteflygtninge. Det kan måske være, at man vedtager, at det kan være fornuftigt, at vi tager 5.000 kvoteflygtninge på 1 år, den mulighed er der jo med lovforslaget.",NA,118
"119",15H 15M 0S,"Mattias Tesfaye",FALSE,"15770","(S)",FALSE,"No Academic Eduction","Til det første om asylstop: Det, som er vores ambition, og det er jo nok på lidt længere sigt, er at sige, at hvis du skal have en opholdstilladelse i Europa, skal du ikke have siddet i en gummibåd, skal du ikke have søgt hertil spontant. Så hvis vi kunne vende bådene i Middelhavet, så der ville foregå en asylsagsbehandling på den anden side af kysten, så vi kun ville tage kvoteflygtninge, synes jeg, at vi skulle tage mange flere kvoteflygtninge, end vi tager nu, men det er bare ikke lige den situation, vi står i dags dato. Så bare at vedtage et asylstop ved den danske grænse tror jeg ikke er den rigtige løsning.Så synes jeg, det er sjovt, at Dansk Folkepartis ordfører egentlig argumenterer på samme måde som Enhedslistens ordfører, der frygter, at en minister, og det skulle så nok være en anden minister, beslutter sig for bare at hæve kvoten. Og til Dansk Folkepartis ordfører vil jeg sige det samme, som jeg vil sige til Enhedslistens ordfører, nemlig at alle ministre selvfølgelig skal holde sig inden for lovgivningen, men jo også skal sørge for at have et flertal af Folketinget med sig, man kan jo ikke bare regere imod et flertal i Folketinget, uanset i hvilken retning det er.",NA,120
"120",15H 15M 0S,"Martin Henriksen",FALSE,"70","(DF)",FALSE,"No Academic Eduction","I forhold til et asylstop kan Danmark jo godt inden for FN's flygtningekonvention vedtage at afvise asylansøgere ved den dansk-tyske grænse, og det vil jo klart være det mest effektive. Det er jo noget, der vil rykke noget med hensyn til at begrænse eller stoppe tilstrømningen til Danmark. Så det kan man jo sagtens vedtage, og jeg er sikker på, at det også vil have en effekt, når det rygtes blandt asylansøgere og migranter, at der er et asylstop i Danmark. Så det kunne Socialdemokratiet jo overveje.I forhold til det andet vil jeg gerne spørge igen, om ikke Socialdemokratiet er bekymret for det loft på 500. Ja, der står i lovforslaget, at der er et loft på 500, men det loft kan jo fraviges, så den til enhver tid siddende minister kan vælge at fravige det loft og måske tage imod 5.000 eller 10.000 på 1 år. Det er der jo sådan set ikke nogen begrænsning for i lovforslaget. Er det ikke bekymrende?",NA,122
"121",15H 15M 0S,"Mattias Tesfaye",FALSE,"15770","(S)",FALSE,"No Academic Eduction","Jeg har tillid til, at den danske befolkning vil sammensætte et Folketing, der vil sikre, at vi ikke kommer i den situation, hvor vi enten ender med nul kvoteflygtninge permanent eller med 10.000, som Dansk Folkepartis ordfører nu siger. Jeg har tillid til, at vi vil have et Folketing, der kan bakke en regering op, og det vil sige en minister, som vil sørge for, at vi tager et rimeligt antal kvoteflygtninge, så vi rammer den balance, jeg talte om i min ordførertalen, nemlig balancen mellem vores humanitære forpligtelser på den ene side og ansvaret for et velfærdssamfund, der hænger sammen, på den anden side.Til det med asylstop vil jeg sige, at det er rigtigt, at det kan lade sig gøre inden for konventionerne, men det kan ikke lade sig gøre inden for Schengen, og jeg tror, at vi skal være glade for, at der findes nogle EU-regler, som er med til at regulere det her område, alt andet ville ikke være i Danmarks interesse.",NA,124
"122",15H 16M 0S,"Holger K. Nielsen",FALSE,"33","(SF)",TRUE,"Academic Eduction","Jeg synes, hr. Mattias Tesfaye holdt en tale, der havde en række udmærkede pointer. Jeg synes bare ikke, han kom ind til, hvad sagen faktisk handler om, og det er jo, at den her regering vil have et stop for kvoteflygtninge. Det er jo det, det her handler om, og det kan jeg forstå at Socialdemokratiet vil stemme for. Gør det ikke indtryk på hr. Mattias Tesfaye, at Danmark træder ud af den her ordning? Det her har jo også lidt at gøre med, hvordan man vurderer FN og hele muligheden for, at man får et internationalt samarbejde på hele flygtningeområdet, og Socialdemokratiet har haft en meget stolt tradition for, at det var vigtigt at støtte FN i den her slags sager. Man kan sige 500 fra eller til, og at det ikke er det, der får læsset til at vælte, men det kan jo få en afsmittende effekt, så andre lande gør det samme, og det vil sige, at den der helt grundlæggende internationale solidaritet, som det her jo også er en del af, vil forvitre. Gør det ikke indtryk på Socialdemokratiet?",NA,126
"123",15H 16M 0S,"Mattias Tesfaye",FALSE,"15770","(S)",FALSE,"No Academic Eduction","Tak for spørgsmålet. For det første vil jeg sige, at jeg ikke synes, det er rimeligt at sige, at det her lovforslag handler om, at der skal vedtages et stop for kvoteflygtninge, for det er ikke det, det handler om. Det handler om at skrive noget ind i loven, som ikke står der i dag, altså en model for, hvordan en minister skal vurdere hvor mange kvoteflygtninge der skal tages. Det er selvfølgelig klart, at en minister afspejler et flertal af Folketinget – ellers ville regeringen jo ikke kunne blive siddende – og at der da vil være forskel på, hvem der er minister på det her område, ligesom der vil være det på alle mulige andre områder. Nu har vi haft en minister, som i 2 år har syntes, at det skal være en 0-kvote, og det har vi valgt at bakke op, fordi vi synes, det er en ekstraordinær situation. Men det har også været vigtigt for os at sige helt fra starten, at vi faktisk synes, at FN's kvoteflygtningesystem med genbosætning er noget af det bedste, der findes i en mørk og trist verden i det internationale asylsystem, og derfor har det også været vigtigt for os at understrege, at vi fortsat ønsker at være en del af FN's kvoteflygtningesystem. Frygter vi eller gør det indtryk på os, at det vil kunne få en afsmittende effekt? Hvis det fik en afsmittende effekt, i den forstand at andre uden for den her sal troede, at vi så sad her og besluttede os for, at vi aldrig ville modtage kvoteflygtninge, så ja. Men det er jo ikke det, vi vedtager. Vi vedtager en model for, hvor mange der skal tages, og ikke hvor mange der skal tages. Jeg tror også, det er vigtigt ...",NA,128
"124",15H 17M 0S,"Holger K. Nielsen",FALSE,"33","(SF)",TRUE,"Academic Eduction","Det kan jo ikke adskilles fra hinanden, og det ved vi alle sammen godt. Vi ved jo alle sammen godt, hvad det her handler om. Det er, at på trods af at tilstrømningen af flygtninge faktisk er faldet ganske betragteligt, mener vi ikke længere i det her rige land at vi har råd til at udøve den meget minimale solidaritet, der ligger i at tage 500 kvoteflygtninge. Det er jo det, det her handler om, vil jeg sige til hr. Mattias Tesfaye, og det er det, som Socialdemokratiet bakker op i det her. Jeg synes stadig væk, at det er uforståeligt med den socialdemokratiske historik i det her og med det socialdemokratiske engagement i FN og internationalt samarbejde. Så det undrer mig virkelig meget.",NA,130
"125",15H 17M 0S,"Mattias Tesfaye",FALSE,"15770","(S)",FALSE,"No Academic Eduction","Hvad det her lovforslag handler om, er vel det, der står i lovforslaget, og ikke hvad hr. Holger K. Nielsen tolker at det handler om. Det danske samfund har igennem de sidste 10 år i gennemsnit modtaget 5.000 flygtninge og familiesammenførte hvert år – hvert år. Det er flygtninge, der ikke har det værre eller mere skidt end de fleste af de kvoteflygtninge, vi tager, som jo bliver udvalgt efter et integrationspotentiale. Så jeg synes ikke, vi har noget at skamme os over. I årene op til at flygtningene gik på motorvejene, tog EU samlet set mellem 4.000 og 8.000 kvoteflygtninge – hele EU. Danmark tog 500 hvert år, altså omkring 10 pct. af det samlede antal kvoteflygtninge, der bliver fordelt i EU. Jeg mener, at det er vigtigt, at Folketinget – og det gælder både højre og venstre side af Folketingssalen – ikke får bildt danskerne ind, at vi har noget at skamme os over. Vi har ikke noget at skamme os over. Vi er det land i verden, der bruger femteflest penge på udviklingsbistand, vi tager 5.000 flygtninge om året og er et af de lande, der tager flest ...",NA,132
"126",15H 19M 0S,"Josephine Fock",FALSE,"15783","(ALT)",FALSE,"No Academic Eduction","Tak til ordføreren, tak for talen. Jeg synes, at det er en trist dag i dag, det må jeg sige. Jeg er rigtig ked af, at Socialdemokratiet bakker op om det her lovforslag. Jeg hører i virkeligheden også i ordførerens tale, at der er en forståelse for, at systemet med kvoteflygtninge er en positiv ting, fordi vi lige præcis på den måde forhindrer folk i at skulle foretage den her flugt og drukne i Middelhavet. Så jeg hører egentlig mange positive ting i ordførerens tale.Det, som jeg hæfter mig ved, er, at ordføreren siger – sådan forstod jeg det – at Socialdemokratiet synes, at det kunne være positivt at tage imod særligt udsatte i en del af kvoteordningen, sådan som jeg forstod det. Så vil jeg høre, om Socialdemokratiet så vil fremsætte et ændringsforslag til det her lovforslag, sådan at hvis der er helt særligt udsatte, så kan man tage imod dem, også i år og i de kommende år.",NA,134
"127",15H 19M 0S,"Mattias Tesfaye",FALSE,"15770","(S)",FALSE,"No Academic Eduction","Jamen det er jo i dag sådan, og det vil også være sådan i fremtiden, at det er en minister, der har bemyndigelse til at vurdere, hvem der skal tages af kvoteflygtninge. Min ordførertale i dag – og jeg vil også understrege i vores betænkningsbidrag, at vi synes, at de særlig behandlingskrævende skal være uden for de her overvejelser, dem skal vi altid tage – er dermed også en tilkendegivelse fra Socialdemokratiet om, at hvis vi kommer i regering, så vil de her mennesker, de særligt behandlingskrævende, altså de svageste kvoteflygtninge, uanset hvad få adgang til Danmark i nogenlunde den størrelsesorden, som de har haft det før.Så med hensyn til det om, hvorvidt vi går ind for, at flere i virkeligheden skal kommer her via kvoten og færre skal komme her spontant: Ja, det synes vi. Det er også derfor, at vi f.eks. har bakket op om den aftale, som EU har lavet med Tyrkiet, som vel er det vigtigste skridt i retning af at få vendt bådene og få sikret, at det ikke er den spontane asylstrøm, der fortsætter med at være den primære og altoverskyggende vej ind i Europa. Det har nogle gange knebet lidt med at få resten af Folketingssalen med på nogle af de lidt sværere beslutninger, der faktisk ville kunne få asylsystemet i en mere positiv retning.",NA,136
"128",15H 20M 0S,"Josephine Fock",FALSE,"15783","(ALT)",FALSE,"No Academic Eduction","Jamen det er der, hvor kæden hopper fuldstændig af for mig, for så forstår jeg ikke, at Socialdemokratiet kan bakke op om at sige nej til kvoteflygtninge nu og her, for det er præcis det system, der virker, men det er jo så en diskussion, vi kan have. Men i forhold til det at give betænkningsbidrag så ved vi jo alle sammen, at det her lovforslag er, fordi ministeren ønsker at begrænse antallet af kvoteflygtninge. Det har ministeren ikke lagt skjul på. Hun ønsker at sætte det system i stå. Det er jo så det, Socialdemokratiet er med til at bakke op. Hvordan kan det være, at Socialdemokratiet ikke vil være med til at lave et ændringsforslag om den særligt udsatte gruppe, som er særlig behandlingskrævende, til det her lovforslag?",NA,138
"129",15H 20M 0S,"Mattias Tesfaye",FALSE,"15770","(S)",FALSE,"No Academic Eduction","Jeg vil bare sige, at når Alternativets ordfører siger: Vi ved jo alle sammen, at det her lovforslag handler om, at ministeren vil have ret til ikke at tage kvoteflygtninge, så har ministeren jo allerede den ret. Det er jo derfor, at vi ikke tager kvoteflygtninge. Det er ikke det her lovforslag, der gør, om man kan tage en nulkvote eller ej. Det her lovforslag skriver i udlændingeloven, hvordan den model skal skrues sammen, og efter hvilke kriterier en sådan vurdering skal foretages, og hvis man læser godt efter, vil man også kunne se, at det er rimelig upræcist formuleret, hvordan man skal vægte erhvervsfrekvens og uddannelsesforhold osv. osv.",NA,140
"130",15H 21M 0S,"Sofie Carsten Nielsen",FALSE,"100","(RV)",TRUE,"Academic Eduction","Jeg tager ordet, fordi jeg synes, at ordføreren er på vej ud på et skråplan. Det er jo ikke rigtigt, at ministeren i dag bare kan beslutte, at Danmark ikke skal tage kvoteflygtninge igen. Vi har en aftale om, at Danmark skal tage 500 om året inden for en 3-årig periode. Det gælder jo. Det kan ministeren i dag ikke løbe fra, men det er det, det her lovforslag giver mulighed for. Så kan ministeren løbe fra den aftale, som vi har i FN. Ministeren kan beslutte, at den ikke gælder længere, hvis ministeren synes det. Det er det, lovforslaget handler om. Kan ordføreren ikke bekræfte, at vi i dag har en aftale om, at Danmark skal tage 500 kvoteflygtninge om året inden for en 3-årig periode, og at det ændrer sig med dette lovforslag?",NA,142
"131",15H 21M 0S,"Mattias Tesfaye",FALSE,"15770","(S)",FALSE,"No Academic Eduction","Nu er det ikke det danske Folketing, der har lavet en aftale med FN. Det er jo den danske regering, der har lavet en aftale, og den danske regering laver jo de aftaler, den danske regering vil. Nu har den aftale så ligget i mange år mellem skiftende regeringer om, at det skulle være 500. Jeg tror, det var indtil 1998. Det blev så lavet om til en 3-årig periode med 1.500. Men det er jo ikke noget, der bliver ændret med det her lovforslag.",NA,144
"132",15H 22M 0S,"Sofie Carsten Nielsen",FALSE,"100","(RV)",TRUE,"Academic Eduction","Jamen så var ministeren jo ikke nødt til at ændre loven. Ministeren ændrer jo netop loven, så hun får mandat til at beslutte, om Danmark skal modtage kvoteflygtninge eller ej. Hvis ministeren i dag blot kunne stoppe det og selv bestemme, hvor mange Danmark skulle modtage, og hvornår vi skulle modtage dem, så var ministeren ikke nødt til at ændre loven. Det er jo præcis det, lovforslaget handler om.",NA,146
"133",15H 22M 0S,"Mattias Tesfaye",FALSE,"15770","(S)",FALSE,"No Academic Eduction","Ja, og det er det, jeg siger i min ordførertale vi ikke har nogen problemer med. Og det er jo det, jeg kan forstå at både Enhedslisten, Radikale og også Dansk Folkeparti har problemer med, fordi det kommer til at afhænge af en politisk beslutning i regeringen med opbakning fra Folketinget, om der skal skrues op eller ned for den. Det er også derfor, at jeg understregede i min ordførertale, at vores udgangspunkt for de diskussioner altid vil være 500 kvoteflygtninge om året, hvilket Danmark har taget i mange, mange år.",NA,148
"134",15H 23M 0S,"Martin Henriksen",FALSE,"70","(DF)",FALSE,"No Academic Eduction","Tak for det. Jeg vil sige, at det er godt, at ministeren har Socialdemokratiet at læne sig op ad i asylpolitikken, i hvert fald i denne sag. Jeg er ikke sikker på, at Dansk Folkeparti kan være behjælpelig. Men tak for ordet.Når man læser lovforslaget, står der jo sådan set en masse fornuftige ting, såsom at Danmark skal kunne følge med i forhold til integration, udlændinges danskkundskaber, social kontrol af kvinder og udfordringerne i ghettoområderne osv. Det lyder sådan set ganske fint. Men når jeg dykker ned i substansen, bliver jeg en anelse bekymret, for ikke at sige meget bekymret. For er regeringen ved at afvikle en ordning, som vi kender, og som vi har styr på, til fordel for en ny ordning, som reelt giver fremtidige regeringer og denne regering mulighed for at beslutte, at Danmark pludselig skal tage imod store antal kvoteflygtninge. Sådan som jeg læser lovforslaget, vil den til enhver tid siddende minister kunne hæve kvoten uden om Folketinget. Faktisk kan man argumentere for, at dette lovforslag ophæver den nuværende praksis og dermed ophæver det nuværende loft på 1.500 kvoteflygtninge fordelt over en 3-årig periode.Vi har jo sådan set et loft i dag, men lovforslaget lægger op til, at loftet kan fjernes eller hæves til et ukendt antal kvoteflygtninge. Det vil i så fald være en konkret fortolkning og vurdering af, hvad der skal til, for at ministeren kan fjerne eller hæve loftet. I udgangspunktet må man forstå, at det vil kræve en særlig situation, altså at fjerne eller hæve loftet, men jeg tror ikke, at der er tvivl om, at den til enhver tid siddende minister får mere magt til at beslutte antallet af kvoteflygtninge både over og under det nuværende loft, hvilket alt andet lige må betyde, at en tilfældig minister vil kunne fjerne loftet og beslutte at tage et meget stort antal kvoteflygtninge på et enkelt år. Som jeg læser lovforslaget, vil ministeren eksempelvis kunne indgå en EU-aftale om at tage et større antal kvoteflygtninge, hvis det drejer sig om at løse en konkret og særlig situation, som der står i lovforslaget, men hvad betyder det præcis? Det kan betyde mange ting.Denne del af lovforslaget kan fortolkes på mange forskellige måder, og det er mildest talt ikke hensigtsmæssigt, når vi taler om dansk suverænitet, dansk asylpolitik og muligheden for, at Folketinget kan styre tilstrømningen til Danmark. Lovforslaget virker ikke gennemtænkt, eller også er det netop gennemtænkt, for det åbner for, at en minister kan tilpasse dansk asylpolitik til EU's ambitioner om at etablere en overnational og fælles asylpolitik, som også på sigt skal omfatte Danmark. I bedste fald er lovforslaget uklart og tvetydigt, i værste fald er lovforslaget første skridt på vej hen imod et EU-kvotesystem, hvor Danmark forpligter sig på at tage flygtninge fra lejre i eksempelvis Nordafrika, fordi der åbnes op for, at man kan søge asyl fra tredjeverdenslande. Et sådant system vil kunne bidrage til en helt ny form for tilstrømning til Danmark – en tilstrømning, som vi ikke kan styre, for så længe Danmark er med i FN's flygtningekonvention, kan vi ikke uden videre afvise asylansøgere eller flygtninge fra tredjeverdenslande, hvis først vi åbner for det, heller ikke hvis det kun er i et enkelt år eller to.Der står i lovforslaget, at ministeren kan fravige loftet på 500 kvoteflygtninge om året, hvis formålet er at begrænse flygtningestrømmen, men papir er taknemligt. Hvis der i en international aftale står, at formålet med aftalen er at begrænse flygtningestrømmen til Danmark eller til Europa, kan ministeren hæve kvoten til mere end 500. En regering vil således kunne hæve kvoten til 5.000, 10.000 eller 15.000 på et enkelt år med henvisning til en international aftale, hvilket af indlysende grunde er uholdbart. Sådanne beslutninger bør gå gennem Folketinget.Der er mange forskellige fortolkninger lovforslaget – jeg har hørt tre-fire stykker – men man må forstå, at den til enhver tid siddende minister kan beslutte at hæve den årlige kvote til et ukendt antal kvoteflygtninge, hvis der samlet set eksempelvis kommer færre flygtninge til Europa. Men at der samlet set kommer færre flygtninge til Europa, er jo ikke ensbetydende med, at der kommer færre flygtninge til Danmark.Jeg vil gerne understrege, at dette er hjerteblod for Dansk Folkeparti, og det undrer os, at regeringen tager så let på noget, der er så alvorligt. Det undrer os dybt, at regeringen kan fremsætte et lovforslag, som er så uklart på et område, som er så vigtigt for Danmark. Vi hælder til at stemme nej. Der skal nogle meget klare garantier til i forbindelse med udvalgsbehandlingen, før vi eventuelt måtte ændre det til et ja. Så vil jeg også minde ministeren om, at det er uklogt af en borgerlig regering at begynde at føre asylpolitik uden sit parlamentariske grundlag, Dansk Folkeparti. Det skal være bemærkningerne.",NA,150
"135",15H 23M 0S,"Marcus Knuth",FALSE,"15790","(V)",FALSE,"No Academic Eduction","Mange tak. Kan ordføreren ikke bekræfte, at den her regering allerede har sat modtagelsen af kvoteflygtninge i bero, og at vi i samarbejde med Dansk Folkeparti har gennemført en meget, meget lang række stramninger, der har ét formål, som er at reducere antallet af asylansøgere i Danmark, hvorfor det jo så er en lidt absurd tankegang at begynde at frygte, at regeringen eller ministeren gennemfører det her lovforslag for at gøre noget som helst andet end netop at reducere den integrationsbyrde, som vi har?",NA,152
"136",15H 24M 0S,"Martin Henriksen",FALSE,"70","(DF)",FALSE,"No Academic Eduction","Jo, jeg kan bekræfte, at vi har vedtaget mange gode stramninger i fællesskab, men jeg kan jo også huske, at statsministeren på et tidspunkt sagde, at vi skulle tage imod 1.000 kvoteflygtninge fra EU – så vidt jeg husker, var det 1.000 – fordi den tyske kansler Merkel mente, at det var en god idé. Det blev så heldigvis ikke til noget – og det var vi også imod fra Dansk Folkepartis side. Men det er jo sådan nogle ting, som det her lovforslag set med vores øjne lukker op for, og det synes vi er bekymrende. Vi synes, det er bekymrende, og i Dansk Folkeparti kan vi ikke forstå det, for hvis ønsket er, at den til enhver tid siddende minister skal kunne beslutte, om man tager 0 eller 100 og så op til 500 i løbet af et år, så er det fint nok, men hvis det er det, man mener, hvorfor skal der så være en undtagelse i lovforslaget, som giver mulighed for, at man kan tage flere i løbet af et år?",NA,154
"137",15H 24M 0S,"Marcus Knuth",FALSE,"15790","(V)",FALSE,"No Academic Eduction","Men jeg er sikker på, at ordføreren har læst teksten. Der står, at den her særlige situation kun er i forbindelse med f.eks. en international aftale indgået med det formål at begrænse flygtningestrømmen til Danmark. Det er jo så ikke noget, man bare gør for at øge flygtningestrømmen, det skal være en helt særlig situation som led i at begrænse flygtningestrømmen. Og dermed kan jeg ikke rigtig forstå ordførerens bekymring.",NA,156
"138",15H 24M 0S,"Martin Henriksen",FALSE,"70","(DF)",FALSE,"No Academic Eduction","Jo, men hr. Marcus Knuth ved jo lige så godt som jeg, at en gang imellem skriver man noget i en aftale, og så er det ikke altid, at det bliver gennemført. Det sker jo med jævne mellemrum herinde på Christiansborg. Og det kan der være mange forskellige forklaringer på – at tingene ikke bliver gennemført. Nogle gange skal man også følge lidt op på det, før det bliver gennemført i virkelighedens verden. Og derfor er det ikke nok, at man laver en international aftale med nogle andre lande eller med EU, hvor man så har en ambition om at begrænse antallet af flygtninge til Europa. Det kan da godt være, at man begrænser antallet af flygtninge til Europa, men det er jo ikke ensbetydende med, at man nødvendigvis begrænser antallet af flygtninge til Danmark.Hvis man ønsker en praksis, der er sådan, at den til enhver tid siddende minister kan beslutte, om man skal tage mellem 0 og 500, så kan man lave et lovforslag, hvor det står klart og tydeligt, altså at ministeren til enhver tid kan beslutte et antal op til 500, og vil man over de 500, bør man komme og spørge Folketinget en gang til.",NA,158
"139",15H 24M 0S,"Marcus Knuth",FALSE,"15790","(V)",FALSE,"No Academic Eduction","Mange tak, hr. formand. I Venstre er vi glade for, at vi i en lang årrække har været med til at tage et ansvar for en stor del af verdens flygtninge. Det er der brug for, og det er selvfølgelig noget, vi skal blive ved med, men for os handler det ikke om, om vi vil hjælpe verdens flygtninge, fordi svaret på det er et rungende ja. Spørgsmålet er, at vi gerne selv vil være med til at bestemme, hvordan vi hjælper verdens flygtninge, for vi har nu engang også et ansvar for vores egne medborgere og for vores eget samfund, og der mener jeg som politiker, at mit største ansvar – og det gælder alle politikere her – er at værne om Danmark. Med det mener jeg, at man skal passe på med at hente så mange flygtninge hertil, at sammenhængskraften braser sammen, således at det Danmark, som vi har brugt, ja, siden tidernes morgen til for at opbygge, bliver belastet unødvendigt eller risikerer ikke at kunne hænge sammen. Det ville ganske enkelt være uansvarligt.Lovforslaget her lægger op til en højere grad af fleksibilitet i forhold til den situation, der er nu, når det kommer til fastsættelse af det antal flygtninge, der årligt skal genbosættes. Det gør det ved, at vi indfører en ny kvoteordning, hvor udlændinge- og integrationsministeren beslutter, hvor mange udlændinge der kan genbosættes i Danmark. Det mener vi er en ganske fornuftig ændring. Det gør muligt i højere grad at tage hensyn til sammenhængskraften i vores samfund. Ministeren kan nemlig tage hensyn til den sociale og økonomiske kapacitet i samfundet, inden kvoteantallet bliver fastlagt. Med andre ord skal ministeren tage hensyn til bl.a., hvor godt integreret de udlændinge, der allerede bor i Danmark, er.I Venstre mener vi, at det bl.a. er defineret af, at man er kommet i arbejde, at man kan det danske sprog osv. Det er ganske nødvendige hensyn at tage, således at vi kan sikre et trygt samfund, hvor vi kan genkende vores egen kultur, og et land, der hænger sammen. Lovforslaget skal ses i lyset af de seneste års store udsving i antallet af spontanasylansøgere. Det har lagt betydeligt pres på vores myndigheder og vores samfund, og selv om antallet er faldet markant, skal vi huske på, at mange af dem, der er kommet hertil i de foregående år, fortsat lægger pres på vores sociale og økonomiske kapacitet, og selv om antallet, der er kommet hertil, er faldet markant, ligger antallet af spontanasylansøgere stadig væk nogenlunde fire eller fem gange over det niveau af kvoteflygtninge, som vi ellers ville have taget.En vigtig ting at tilføje er også, at det ikke kun er ved at tage kvoteflygtninge, vi kan bidrage med at hjælpe verdens flygtninge. Lad mig understrege som ordføreren for Socialdemokratiet, at vi støtter op om kvotesystemet. Det forudsætter bare, at der er styr på integrationen og tilstrømningen af spontanasylansøgere.Men i Venstre mener vi også, at vores hjælp til flygtninge skal ske ved en styrket nærområdeindsats, og det skal vi, og det lægger vi fortsat vægt på. Med den nye fleksibilitet, som det her lovforslag giver, sikrer vi, at vi i højere grad kan ramme den rigtige balance, altså, at balancen fortsat er mellem at være et land, der tager medansvar for verdens flygtninge, men der er også tager ansvar for vores egne borgere og det samfund, som vi lever i. Derfor støtter Venstre lovforslaget.",NA,160
"140",15H 24M 0S,"Christian Langballe",FALSE,"79","(DF)",TRUE,"Academic Eduction","Når jeg tager ordet, er det egentlig, fordi jeg mener, at det her altså ærlig talt er lidt et blålys af en diskussion – fup og fidus. Altså, det her betyder jo ingenting, i forhold til hvis nu forslaget drejede sig om spontanflygtninge, og vi så at sige kunne lave et totalt asylstop, så ville det være en anden diskussion. Nu diskuterer vi op til 500 kvoteflygtninge.Nu går vi så i gang med den her diskussion, som jo dybest set ingenting betyder, men når det så er sagt, er jeg da også temmelig skeptisk over for, at man vil fjerne loftet på de 500 – altså så kan det bare hæves, og det kan ministeren gøre suverænt uden om Folketinget. Det synes jeg da er en rigtig dårlig idé. Jeg kan ikke se, at det her er en stramning. Altså, dybest set er det vel egentlig en lempelse, fordi loftet fjernes.",NA,162
"141",15H 26M 0S,"Marcus Knuth",FALSE,"15790","(V)",FALSE,"No Academic Eduction","Altså, at det ser jeg mildest talt som drilleri fra ordførerens side. Vi har jo klokkeklart allerede vist, hvad vores hensigt er, igennem de sidste, ja, 2½ år i et meget, meget nært samarbejde med Dansk Folkeparti. Hvis det var sådan, at vi ønskede at hæve antallet af kvoteflygtninge, så havde vi jo nok ikke sat kvotesystemet i bero allerede. Det her gør, at vi ikke skal ned i Folketingssalen igen og igen for at behandle, hvorvidt vi vil tage kvoteflygtninge eller ej, men at det er op til ministeren. Og ministeren har jo allerede sat antallet af kvoteflygtninge i bero.Så den der, ja, bekymring for, at det her lovforslag skulle være det modsatte, ser jeg altså mere som drilleri – altså, prøv at kigge på virkeligheden.",NA,164
"142",15H 26M 0S,"Christian Langballe",FALSE,"79","(DF)",TRUE,"Academic Eduction","Altså, når man laver en lovgivning, mener jeg faktisk, at det er afgørende, at man er præcis. Når man så indfører sådan en elastik, er det alt andet lige da ikke et udtryk for en stramning, men snarere for en lempelse. Og så igen: Det her forslag foregiver at ville en masse, og så er det jo bagateller set i forhold til det store billede. Altså, hvis ordføreren kunne love mig, og hvis regeringen kunne love mig, at der bliver fremsat forslag om, at vi kan lave et asylstop, hvis det er det, der skal til, så synes jeg vi er inde i en helt anden diskussion, hvor vi meget gerne vil bakke op.",NA,166
"143",15H 27M 0S,"Marcus Knuth",FALSE,"15790","(V)",FALSE,"No Academic Eduction","Nu begynder jeg at frygte – jeg ved godt, det ikke er tilfældet – men ordføreren får det til at lyde, som om ordføreren ikke har været til stede og stemt for de rigtig, rigtig mange stramninger, der har bidraget meget kraftigt til, at vi har et historisk stort fald i antallet af spontanasylansøgere. Undskyld, det er et svært ord. Ordføreren får det til at lyde, som om det her er den eneste stramning, vi kommer med på udlændingeområdet. Det er jo altså helt absurd. Det her skal ses som led i en lang række tiltag, der er kommet.I forhold til bekymringen om, at vi i en særlig situation kan ændre det her, så står der jo klokkeklart i teksten, at det kun kan ske i forbindelse med en international aftale indgået med det formål at begrænse asyltilstrømningen – altså begrænse, det kan ikke blive meget mere klart.",NA,168
"144",15H 27M 0S,"Martin Henriksen",FALSE,"70","(DF)",FALSE,"No Academic Eduction","Ja, og så skal man læse lidt videre i sætningen. Der står nemlig også, at hvis det er af strategiske hensyn, kan det være muligt at genbosætte folk fra tredjeverdenslande. Og det kan jo fortolkes på forskellige måder. Og igen vil jeg sige, at man sagtens kan lave en international aftale mellem Danmark og EU eller mellem Danmark og andre lande, hvor der så står i aftalen, at formålet er at begrænse tilstrømningen. Men at noget står på et stykke papir, er ikke ensbetydende med, at det bliver ført ud i virkelighedens verden. Altså, det er det bare ikke. Sådan er det jo ofte herinde. Med jævne mellemrum er det i hvert fald sådan herinde på Christiansborg, at man skal følge lidt op på de politiske beslutninger.Jeg ved ikke, om hr. Marcus Knuth kan huske, da statsministeren på et tidspunkt sagde – jeg tror, det var ment som en håndsrækning til den tyske kansler Angela Merkel – at Danmark skulle tage imod 1.000 ekstra kvoteflygtninge. Nu bliver det jo meget nemmere, hvis det er, at statsministeren eller andre i regeringen eller i kommende regeringer får en sådan fiks idé på et andet tidspunkt for at være venlig over for tyskerne, eller hvad ved jeg.Altså, kan hr. Marcus Knuth garantere, at statsministeren ikke en anden gang lige pludselig får lyst til at sige, at Danmark kan tage imod 1.000 ekstra kvoteflygtninge?",NA,170
"145",15H 28M 0S,"Marcus Knuth",FALSE,"15790","(V)",FALSE,"No Academic Eduction","Prøv at høre her: Det her lovforslag har til formål at få styr på tilstrømningen. Og det er jo netop derfor, vi har sat kvotesystemet i bero. Og hvis jeg husker korrekt, mener jeg faktisk, at jeg har siddet i en debat sammen med ordføreren helt tilbage for næsten to et halvt år siden på TV 2 News – og jeg tager det fra min hukommelse, så det er så godt, som det kan blive – hvor ordføreren selv sagde, at hvis vi fik styr på tilstrømningen af spontane asylansøgere, ville ordførerens parti være villig til at se på antallet af kvoteflygtninge.Det er jo det, man kan sige der indirekte sker her. Hvis det er sådan, at vi virkelig kan lave en aftale, hvor vi får rigtig, rigtig godt styr på antallet af spontane asylansøgere, og de ikke kommer i noget større antal, kunne det f.eks. ske som en del af en aftale, hvor man så kigger på antallet af kvoteflygtninge. Men det vil jo alene være som en del af en aftale, der begrænser tilstrømningen overordnet.",NA,172
"146",15H 28M 0S,"Martin Henriksen",FALSE,"70","(DF)",FALSE,"No Academic Eduction","Der er mange forskellige fortolkninger af det her lovforslag, men en af fortolkningerne er, at man kan lave en aftale, som handler om at begrænse tilstrømningen til Europa. Men at tilstrømningen til Europa bliver begrænset, er ikke ensbetydende med, at den også bliver begrænset til Danmark. Den sammenhæng er der jo ikke nødvendigvis. Så igen vil jeg bare sige, at papir kan jo være meget taknemmeligt; man kan skrive alt muligt ind i aftaler, men hvis det ikke bliver gennemført i virkelighedens verden, kan man ikke bruge til noget som helst.Hvis det er, at regeringen ønsker at stoppe for de spontane asylansøgere og så efterfølgende have en diskussion om, hvorvidt man så skal tage 500 FN-kvoteflygtninge om året, er det jo en lidt mærkelig måde, man griber det an på. Så burde vi jo sådan set starte med at behandle et forslag i Folketingssalen, som er et asylstop i forhold til de spontane asylansøgere. Men det gør man jo ikke.Så vil jeg bare bede hr. Marcus Knuth om at svare på mit spørgsmål. Jeg ved ikke, om hr. Marcus Knuth kan huske, at statsministeren på et tidspunkt sagde, at Danmark ville tage imod 1.000 ekstra kvoteflygtninge for at være venlig over for den tyske regering. Med det her lovforslag bliver det jo nemmere for en til enhver tid siddende regering lige pludselig at beslutte, at vi tager imod 1.000 ekstra på et år, hvis det er, at man laver en aftale om det.Kan hr. Marcus Knuth garantere, at statsministeren ikke lige pludselig lover, at Danmark på et år skal tage imod 1.000 ekstra kvoteflygtninge, for det bliver der jo mulighed for med det her lovforslag, fordi der er en undtagelse fra loftet på de 500?",NA,174
"147",15H 29M 0S,"Marcus Knuth",FALSE,"15790","(V)",FALSE,"No Academic Eduction","Med al respekt synes jeg helt ærligt, at ordføreren viser en mangel på forståelse for det meget, meget nære samarbejde, vi har haft med Dansk Folkeparti igennem de sidste to et halvt år. Vi har lavet opstramning efter opstramning med et eneste formål, nemlig at reducere antallet af asylansøgere, således at vi kan få styr på integrationen her i Danmark. Det er jo soleklart, hvad det her lovforslag går ud på. Det er endnu et led i det at få et mere smidigt system, således at der kommer styr på integrationen i Danmark. Og at kalde det noget andet synes jeg simpelt hen ikke er fair.Det, der står i teksten, er klokkeklart, at man kan lave en undtagelse. Flere undtagelser vil kræve en lovændring, og det ved ordføreren også godt. Men man vil kunne lave en enkelt undtagelse, hvis det er et led i at begrænse flygtningestrømmen.Så stiller ordføreren et direkte spørgsmål vedrørende statsministeren. Jamen statsministeren kunne da også med det nuværende system – uden om det her – gå ud og lave internationale aftaler, som Folketinget kunne bakke op om, hvis der var flertal for det. Så det er jo ene og alene spekulation og udtryk for mangel på tillid fra ordførerens parti, som vi ellers har et rigtig, rigtig godt samarbejde med.",NA,176
"148",15H 29M 0S,"Holger K. Nielsen",FALSE,"33","(SF)",TRUE,"Academic Eduction","Jeg må tilstå, at jeg er enig med ordføreren i den fortolkning, han giver af det her – for lige at intervenere i den diskussion.Et hovedargument hos Venstre er, at vi har for mange problemer her i Danmark, at vi skal tage vare på vores egne statsborgere, og at det kan vi ikke gøre, hvis der kommer 500 ekstra kvoteflygtninge. Det må være sådan, det skal forstås. Men det er jo ikke kun Danmark, der har et problem med flygtningetilstrømning. Det er et problem i en lang række europæiske lande, som for adskilliges vedkommende står i en vanskeligere situation, end Danmark gør. De har ikke sagt stop for kvoteflygtninge. De er stadig væk bevidste om, at det faktisk er et system, som man er nødt til at holde fast i, hvis ellers det internationale flygtningesystem skal hænge sammen.Det var også derfor, Poul Hartling, Venstres gamle formand, i sin tid var hovedmand i at få det her gennemført. Og derfor vil jeg godt høre, om der slet ikke er nogen overvejelser hos Venstre om, at det ikke hænger sammen, når man vedvarende siger, at man vil have stoppet for de her 500 kvoteflygtninge, fordi vi er nødt til det af hensyn til Danmarks interne problemer.",NA,178
"149",15H 30M 0S,"Marcus Knuth",FALSE,"15790","(V)",FALSE,"No Academic Eduction","Jamen som jeg sagde i begyndelsen af min tale: Venstre går soleklart ind for godt at ville hjælpe flygtninge. Spørgsmålet er ikke om, spørgsmålet er hvordan. Og der mener vi nu engang, at med den situation, vi står over for, med så mange, der kommer hertil spontant, er tiden ikke inde til oveni at tage kvoteflygtninge.Derudover gjorde jeg det også klart, håber jeg, at vi støtter kvotesystemet, at kvotesystemet er den rigtige måde at tage flygtninge på. Men det kræver nu engang, at der ikke kommer folk ind både ad hoveddøren og ad bagdøren samtidig. Så når vi har styr på integrationen, og når vi har styr på antallet af spontane asylansøgere, der kommer hertil, jamen så vil vi selvfølgelig gerne åbne op for kvoteflygtninge igen. Det kræver nu engang bare nogle forudsætninger, således at vi kan bevare sammenhængskraften i det danske samfund.",NA,180
"150",15H 30M 0S,"Holger K. Nielsen",FALSE,"33","(SF)",TRUE,"Academic Eduction","Jamen det der passer jo ikke. Altså, sagen er den, at Venstre også har besluttet at trække tæppet væk under kvoteflygtningesystemet. Og til det med, at vi skal kunne holde styr på det danske samfund: Jamen vi er jo et af de rigeste samfund i verden, et af de mest velordnede samfund i verden. Det har statsministeren sagt adskillige gange at vi er, og det er der sådan set også meget om. Der er problemer, ja. Men det er jo ikke større problemer, end at vi godt kan håndtere 500 af de fattigste flygtninge i verden i det her land. Det er derfor, at det med, at man støtter op om systemet med kvoteflygtninge, er rent hykleri, når det bliver sagt på den måde, for det gør man jo ikke. Så ville man ikke trække tæppet væk under den her ordning med det stop, som man gennemfører her.",NA,182
"151",15H 31M 0S,"Marcus Knuth",FALSE,"15790","(V)",FALSE,"No Academic Eduction","Det er ganske rigtigt, at Danmark er et af de rigeste lande i verden, og jeg ville ønske, det var så nemt, at vi bare kunne betale os til en velfungerende integration. Så nemt er det desværre bare ikke. Hvis SF's ordfører tager en tur ud i Mjølnerparken eller nogle af de andre ghettoer, vi har her i Danmark, vil ordføreren meget hurtigt se, at vi over de sidste mange år har haft voksende og voksende integrationsproblemer. Og hvis vi, som et rigt land, kunne løse dem med nogle penge, ville det være frygtelig, frygtelig vidunderligt, men så nemt er det bare ikke. Integration kan man ikke løse med penge. Integration kræver, at antallet, der kommer hertil, er på et niveau, hvor vi rent faktisk kan følge med.",NA,184
"152",15H 31M 0S,"Josephine Fock",FALSE,"15783","(ALT)",FALSE,"No Academic Eduction","Tak, og tak til ordføreren. Jeg hæftede mig ved, at ordføreren sagde i sin tale, at vi også skal gøre rigtig meget for at hjælpe i nærområderne. Er det ikke præcis det, vi også er med til at trække tæppet væk under i øjeblikket, netop at hjælpe i nærområderne, fordi vi nu ikke aflaster dem med at tage imod flygtninge lige præcis fra nærområderne? For vi skal jo gøre begge dele, hvis vi skal hjælpe i nærområderne. Vi skal både hjælpe økonomisk, men vi er også nødt til at aflaste nærområderne i forhold til at tage nogle af dem, der er hårdest belastet, her til Danmark. Så jeg vil gerne høre ordførerens refleksioner over, hvad det egentlig betyder at hjælpe i nærområderne.",NA,186
"153",15H 32M 0S,"Marcus Knuth",FALSE,"15790","(V)",FALSE,"No Academic Eduction","Jeg er sikker på, at Alternativets ordfører har et rimelig godt billede af, hvad den danske udviklingsbistand går ud på i områder som Jordan, Libanon, Syrien, Tyrkiet osv. Jeg har selv arbejdet med vores Syrienprogram, og jeg vil nødig stå her og bruge en masse tid på at opremse, hvordan det system hænger sammen. Jeg er sikker på, at ordføreren godt kender det.Men vores prioritet er nu engang at hjælpe i nærområderne – der kan vi få rigtig, rigtig meget for de udviklingspenge, vi har – versus at hive endnu flere flygtninge til Danmark og forværre den integration, som allerede er en rigeligt stor byrde. Og der mener jeg nu engang at man også skal vægte det danske samfunds sammenhængskraft.",NA,188
"154",15H 32M 0S,"Josephine Fock",FALSE,"15783","(ALT)",FALSE,"No Academic Eduction","Tak. Jo, men det er jo ikke »versus«. Nu siger ordføreren, at vi skal hjælpe i nærområderne – med økonomisk bistand, som jeg forstår det – versus det at tage kvoteflygtninge. Det er jo ikke det, det handler om. Det handler om både-og. FN har opgjort, at der er 1,9 millioner flygtninge, som har brug for at blive genbosat, og der er foreløbig 45.000 mennesker, der er blevet genbosat. Hvorfor er det, at Danmark ikke har råd til at tage de her 1.500, som vi så skylder fra de seneste 3 år? Og jeg vil gerne igen have ordførerens kommentarer til, at det ikke er »versus«. Hvorfor kan vi ikke gøre både-og?",NA,190
"155",15H 32M 0S,"Marcus Knuth",FALSE,"15790","(V)",FALSE,"No Academic Eduction","Jamen jeg tror, jeg gjorde det meget klart i mit svar til hr. Holger K. Nielsen før, at det jo ikke har noget at gøre med at have råd. Hvis det her var et spørgsmål om, hvorvidt vi havde råd til det økonomisk, så ville det være en meget, meget nem beslutning, men så simpelt er det ikke. Vi har set stigende integrationsproblemer med folk, der kommer hertil fra især ikkevestlige lande, over de sidste mange årtier. Integrationsproblemerne er blevet større og større; det må ordføreren da også selv anerkende. Og løsningen på de integrationsproblemer, som bekymrer – som jeg forstår det, i hvert fald fra de henvendelser, jeg får – flere og flere danskere mere og mere, er ikke at tage endnu flere flygtninge hertil. Jo, vi vil gerne hjælpe flygtninge, men det vil vi så gøre ude i nærområderne.",NA,192
"156",15H 32M 0S,"Johanne Schmidt-Nielsen",FALSE,"147","(EL)",FALSE,"No Academic Eduction","Tak. Jeg synes jo, at i dag er en trist dag. Det synes jeg, fordi FN's kvoteflygtningesystem er et godt system og ikke mindst et vigtigt system. Det er en måde at sikre beskyttelse til nogle af de mennesker, som ikke har råd til at betale menneskesmuglere, og det er en måde at sikre beskyttelse af nogle af de mennesker, for hvem flugten simpelt hen er for farlig. Vi ved alle sammen godt, at det er markant farligere for kvinder at flygte end for mænd. Vi ved alle sammen godt, at en barnekrop kan overleve kortere tid i Middelhavets vand end en voksenkrop. Vi ved alle sammen, at risikoen for ældre mennesker ved at flygte er markant større end f.eks. for en fysisk stærk ung mand. FN's kvoteflygtningesystem er en måde at komme uden om de menneskesmuglere, som samtlige partier siger de vil bekæmpe, og FN's kvoteflygtningesystem er en måde at aflaste de nærområder, som samtlige partier siger de vil støtte. Det er, simpelt hen fordi det at hive nogle flygtninge ud, som måske er i særlig fare i nærområdet, frigiver ressourcer.Det er det kvoteflygtningesystem, vi bevæger os længere væk fra med det her lovforslag. Fra 1979 til 2015 har vi efter aftale med FN påtaget os at tage nogle af de kvoteflygtninge, som FN forsøger at få genbosat, og fra 1989 til 2015 har det drejet sig om ca. 500 kvoteflygtninge om året. Allerede i 2016 besluttede regeringen jo at suspendere modtagelsen af kvoteflygtninge, og det skete, på trods af at man på det tidspunkt kunne se, at flygtningeantallet faktisk allerede da faldt markant. Siden da er antallet af flygtninge, der spontant kommer til Danmark, jo faldet endnu mere. Ministeren har selv kaldt det historisk så få flygtninge, der faktisk lige nu kommer til Danmark. At 500 kvoteflygtninge skulle være et uoverstigeligt problem for så ressourcestærkt et land som Danmark, er meget, meget svært at forstå. Og Danmark er da også det eneste land – det eneste land – som har valgt at reagere på den her historiske flygtningekrise ved at sige: Vi vil ikke have nogen; vi vil ikke være med til at løfte.Ministeren har jo allerede i dag mulighed for at suspendere modtagelsen af kvoteflygtninge. Det har ministeren også vist med sin beslutning i 2016 og 2017. Det her lovforslag lægger så endnu mere magt over til ministeren. Ministeren får nu magt til at vurdere, at Danmark simpelt hen skal stoppe helt med at tage kvoteflygtninge, og det skøn skal altså foretages på baggrund af det, der i lovbemærkningerne kaldes en række forskellige faktorer i samfundet.De der faktorer er sådan noget vingummi. De er fuldstændig umålelige. Det handler om, hvor mange flygtninge og indvandrere der er i arbejde og i uddannelse, og hvor mange der er på integrationsydelse. Det handler også om, hvor hurtige og dygtige flygtninge og indvandrere er til at lære dansk, og hvor mange der overtræder loven – altså umålelige kriterier. Det er i hvert fald ikke lykkedes mig indtil videre at få nogle klare svar på, hvornår man så igen skulle være klar til at tage kvoteflygtninge. Med andre ord får ministeren den beslutningsret, frem for at det er noget, som besluttes i Folketinget.FN og altså UNHCR, som er den FN-organisation, der arbejder med det her område, er jo sat i verden for at forsøge at håndtere den fortvivlende flygtningesituation, som verden står i. FN har brug for ansvarlige samarbejdspartnere, og FN har brug for at kunne langtidsplanlægge. Den klub melder Danmark sig ud af med det her lovforslag. Det her lovforslag gør FN's vigtige, vigtige arbejde sværere. Vi kan kun håbe, at der ikke er andre lande, der lader sig inspirere af Danmark på det her område.Høringssvarene er entydige. En lang række organisationer og institutioner opfordrer entydigt regeringen til at droppe det her lovforslag og igen begynde at give beskyttelse til kvoteflygtninge. Der er simpelt hen internationalt brug for det modsatte af, hvad Danmark og regeringen gør. Der er brug for, at flere lande løfter et ansvar.Vi er i Enhedslisten helt på linje med kritikerne, og jeg vil opfordre Folketinget til at stemme nej til det her lovforslag, ligesom jeg vil opfordre ministeren til så hurtigt som overhovedet muligt at beslutte sig for igen at give beskyttelse til FN's kvoteflygtninge. Det er som sagt en måde at aflaste nærområderne på og en måde at sikre bare en lille smule retfærdighed i den uretfærdige verden, vi jo lever i. Det er nemlig en måde at sikre, at nogle af de mennesker, som ikke selv har mulighed for at flygte, faktisk kan få beskyttelse.",NA,194
"157",15H 33M 0S,"Laura Lindahl",FALSE,"1504","(LA)",NA,"204","Tak. Når vi modtager flygtninge, er det helt forventeligt, at der er en regning, der skal betales de første år. Det koster økonomisk at brødføde folk, at give dem tag over hovedet og behandle deres asylsager. Når folk kommer fra egne, som er så forskellige fra Danmark, undgår man heller ikke, at der sker nogle kultursammenstød, indtil en vis integration har fundet sted. I Danmark venter vi, hvad angår rigtig mange, stadig på, at den integration finder sted. Man ser, at anden generation af indvandrere er endnu mere overrepræsenteret i kriminalstatistikken end første, at anden generation har nogenlunde samme efterslæb i forhold til PISA-resultater som deres forældre, og at beskæftigelsesgabet fortsat er alt for stort. Antallet af indvandrere til Danmark fra visse tredjelande har haft et alt for stort omfang. Vi har i Danmark ikke formået at løfte integrationsopgaven. Prisen for det er stor og bliver betalt økonomisk, socialt og kulturelt.På den korte bane er der for mig at se kun en vej. Vi skal modtage langt færre og have et benhårdt fokus på en langt bedre integration i Danmark. Liberal Alliance har selv foreslået, at man skulle tage flere kvoteflygtninge, fordi man blandt kvoteflygtningene finder nogle af de mest udsatte. Så det giver god mening at fokusere kræfterne her. Men så længe vi har en situation, hvor vi ingen kontrol har over den spontane asylstrøm, er det ikke muligt at prioritere kvoteflygtninge højest. Det overordnede billede er, at Danmark har modtaget flere, end vi har kunnet integrere, og vi har derfor ikke kapacitet til at tage nogle af de allermest udsatte – desværre. Derfor støtter vi det her lovforslag.",NA,196
"158",15H 33M 0S,"Holger K. Nielsen",FALSE,"33","(SF)",TRUE,"Academic Eduction","Tak. Det, som er hovedargumentet fra ordførerens side, er, at integrationen først skal være på plads. Hvis den er på plads, kan vi godt tage flere kvoteflygtninge. Men vil ordføreren ikke medgive, at det sådan set er regeringens ansvar at sørge for, at integrationen forbedres, og at det i den forbindelse faktisk er et problem, at den nuværende minister på området jo ikke prioriterer integrationen, men i første række prioriterer at udsende signaler om, at man har en barsk udlændingepolitik, og at man laver lagkageudskæringer, når der kommer færre til Danmark, og jeg ved ikke hvad? Man laver alle mulige stunts, om jeg så må sige, som ligesom skal give en markering af, at her har vi en, som er tough og hård på det her område, hvorimod hun ikke interesserer sig for integrationen. Kunne det så ikke være en idé, at Liberal Alliance, som jo nu er kommet i regering, tog det emne op internt i regeringen og sagde til integrationsministeren: Kære ven, du er altså også minister for integration og ikke bare for stunts, der skal give regeringen og dig selv et eller andet barsk image?",NA,198
"159",15H 34M 0S,"Laura Lindahl",FALSE,"1504","(LA)",NA,"204","Jeg synes ikke, det er rigtigt, at ministeren ikke har fokus på integrationen. Vi kan f.eks. kigge på igu-forløbet, som jo netop er iværksat, og som er godt i gang derude, og som vi kan se er en succes. Vi kan se, at flere og flere benytter sig af igu-forløbet, og vi kan se, at det rent faktisk virker. Vi kan se, at flygtninge kommer i jobs, og beskæftigelse er efter min overbevisning lige præcis den allerbedste vej til integration. Der er altså taget nogle rigtig gode initiativer, så jeg er simpelt hen ikke enig i den præmis, at den her minister ikke skulle interessere sig for integrationen. Det bliver prioriteret, og vi kan se, at det faktisk også virker.",NA,200
"160",15H 34M 0S,"Holger K. Nielsen",FALSE,"33","(SF)",TRUE,"Academic Eduction","Nu bliver der pludselig talt om, at integrationen går godt, og at der bliver skabt jobs osv. Jeg er en smule forvirret, det må jeg godt nok sige. Altså, hovedargumentet imod kvoteflygtninge var jo, at der ikke var nogen integration. Så siger jeg, at så er der et problem, som denne regering må løse, og det har den ikke gjort godt nok, siden der et problem, der gør, at vi ikke kan tage kvoteflygtninge. Derfor spørger jeg så, om det ikke ville være en idé, at Liberal Alliance tog det her spørgsmål op internt i regeringen og ligesom fortalte kollegaerne, at nu må der komme mere damp på hele integrationsindsatsen, og at ministeren ikke bare skal være minister for forskellige stunts.",NA,202
"161",15H 36M 0S,"Laura Lindahl",FALSE,"1504","(LA)",NA,"204","Prøv at høre her: Integrationen er jo ikke et spørgsmål om at kigge de sidste 2 år tilbage. Vi taler om, at integrationen i Danmark har slået fejl de sidste 30 år. Så der er forskellige regeringer, som ikke har løftet det ansvar, der skulle løftes. Det er ikke et ansvar, man kan placere i den nuværende regering. Det er et delt ansvar, og jeg synes sådan set, at vi skal påtage os det ansvar og sige: Det har vi bare ikke gjort godt nok. Når vi kan se, at anden generation i højere grad er repræsenteret i kriminalstatistikken end første generation, når de har et efterslæb i forhold til uddannelse – de bliver ikke bedre, de bliver ikke dygtigere – så har vi et problem, og det er vi bare nødt til at tage bestik af.Ja, så er der nu taget nogle initiativer, som betyder, at det går en lille smule i den rigtige retning, men det betyder overhovedet ikke, at vi er i nærheden af at være der, hvor vi synes det giver mening at tage imod flere flygtninge. Der er vi bare ikke, men der er taget nogle små skridt i den rigtige retning, og det er jeg glad for.",NA,204
"162",15H 36M 0S,"Johanne Schmidt-Nielsen",FALSE,"147","(EL)",FALSE,"No Academic Eduction","Nogle gange, når man træffer en beslutning, skal man lige sådan overveje: Tænk, hvis der var andre, der gjorde det samme som mig. Hvis der var andre, der gjorde det samme som mig, ville det så være godt eller skidt?Danmark er jo p.t. det eneste land, som har besluttet sig for at stoppe med at tage kvoteflygtninge. Mener Liberal Alliance, at det vil være godt, eller at det vil være skidt, hvis flere lande gør som Danmark, nemlig stopper med at tage kvoteflygtninge?",NA,206
"163",15H 37M 0S,"Laura Lindahl",FALSE,"1504","(LA)",NA,"204","Jeg forstår det sådan set godt, hvis der er flere lande, som vil prøve at kontrollere den situation, de står i. Jeg synes sådan set grundlæggende, at kvotesystemet er godt. Jeg synes sådan set, det er et rigtig godt system, og vi har også i Liberal Alliance foreslået, at vi skulle tage flere kvoteflygtninge under den forudsætning, at vi får styr på de spontane. Jeg håber da på, at det her sender et signal ud i verden om, at man skal finde gode, europæiske løsninger netop på den spontane asylstrøm, for det er da det, der er det største problem.",NA,208
"164",15H 37M 0S,"Johanne Schmidt-Nielsen",FALSE,"147","(EL)",FALSE,"No Academic Eduction","Men hvis det største problem for fru Laura Lindahl er de spontane asylansøgere – hvis det er Liberal Alliances hovedargument for at stemme for det her lovforslag og hovedargument for, at Danmark ikke skal tage kvoteflygtninge – så er der da slet ikke noget, der hænger sammen. For den regering, Liberal Alliance selv sidder i, har en minister, som praler af, at historisk få flygtninge kommer til Danmark. Altså, I kan jo ikke både prale af, at historisk få spontane flygtninge kommer til Danmark, og så sige, at fordi så mange spontane flygtninge kommer, kan vi ikke tage kvoteflygtninge. Kan ordføreren ikke se, at det ikke hænger sammen?",NA,210
"165",15H 38M 0S,"Laura Lindahl",FALSE,"1504","(LA)",NA,"204","Nej, for det her handler om, at der nu er blevet taget nogle initiativer, som har fået nedbragt antallet af spontane asylansøgere de seneste par år. Men det betyder jo ikke, hvis vi ser tilbage, at vi er lykkedes med at få integreret alle de mennesker, som er kommet tidligere. Den opgave er vi bare ikke lykkedes med. Hvis vi var lykkedes med det, havde det set anderledes ud.Så er det rigtigt, at vi har nedbragt antallet – jeg ved ikke, om vi har nedbragt det til et passende niveau nu – til et historisk lavt antal, og det er rigtig godt. Men vi har et efterslæb fra alle de år, hvor antallet var højere, og det er vi bare ikke kommet i mål med. Når jeg kigger ud, er jeg ikke tilfreds med den integration, der er derude, og derfor synes jeg ikke, vi kan være bekendt at tage flere ind.",NA,212
"166",15H 38M 0S,"Christian Langballe",FALSE,"79","(DF)",TRUE,"Academic Eduction","Tak. Jeg vil godt lige anholde en sætning, som ordføreren kom med, og det var, at det går bedre med hensyn til integrationen. Altså, ud af de syrere, der er kommet hertil bl.a. i 2015 – det her store indtag, der kom i 2015 – er der 18 pct. af mændene, der er kommet i arbejde, og 3 pct. af kvinderne, totalt set 12 pct. Det er jo lavere end blandt somalierne, så vidt jeg er orienteret. Jeg synes ikke, det går fantastisk godt.Jeg synes ærlig talt, at alt det her med kvoteflygtninge er lidt af et blålys, for det, det i virkeligheden drejer sig om, hvis vi skal have løst det her problem, er jo, at der bliver sat turbo på hjemsendelserne. Det er det helt afgørende. Alt det andet kan vi så også diskutere, men jeg synes altså, at det er et marginalt problem, vi diskuterer nu, i forhold til spontane flygtninge. Kunne vi lave et asylstop for spontane flygtninge og så sende folk tilbage, ville der faktisk ske noget.",NA,214
"167",15H 39M 0S,"Laura Lindahl",FALSE,"1504","(LA)",NA,"204","Nej, når jeg siger, at der er bedre integration, skal man jo tage med, at udgangspunktet er utrolig lavt. Det er ikke, fordi jeg synes, at integrationen går godt nu. Det var bare et argument for at sige, at vi ikke er i den situation, hvor vi bare lader stå til. Man forsøger at gøre nogle ting. IGU var et eksempel, og der er kommuner, der begynder at levere på det og vise bedre resultater. Det er ikke, fordi det er prangende resultater, men dog bedre. Det var sådan set pointen.Så er vi jo fuldstændig enige med Dansk Folkeparti i, at man skal kigge på hjemsendelser. Det er da klart, synes vi, at vi ikke har været gode nok til at kigge på de mennesker, som tydeligvis ikke trives i det danske samfund. De har måske brug for en hjælpende hånd til at komme tilbage til deres hjemland, hvor de selv ville få et bedre liv.",NA,216
"168",15H 39M 0S,"Christian Langballe",FALSE,"79","(DF)",TRUE,"Academic Eduction","Jamen jeg synes bare, at vi bruger noget tid. Og det kan godt være, at regeringen virker, som om den virkelig får strammet op. Jeg synes bare på mange måder, at det er et blålys. For jeg er sådan set også enig med hr. Martin Henriksen i, at kvoteflygtninge særskilt jo ikke ville være noget problem, hvis ikke der havde været det kolossale indtag af spontane flygtninge, og det er så det problem, vi står i nu. Der er altså virkelig, virkelig store problemer.Jeg vil så også anfægte hele den påstand om, at velfærdsstaten, lige meget hvor rig den er, bare skal rykke i nogle håndtag og dreje på nogle knapper, og vips, så er alle integrerede. Det er jo simpelt hen en påstand, som overhovedet ikke kan dokumenteres, når vi ser på den lange række af integrationsplaner, vi har haft gennem historien. Det er fup og fidus.",NA,218
"169",15H 40M 0S,"Laura Lindahl",FALSE,"1504","(LA)",NA,"204","Ja, der er rigtig mange af de kommunale integrationsprojekter, som på ingen måde har givet noget som helst, og som har været fuldstændig spild af skattekroner. Jeg er også enig med ordføreren i, at naturligvis ville det mest effektfulde være et asylstop, og det ved hr. Christian Langballe godt at Liberal Alliance mener. Vi ville rigtig gerne lave et asylstop i morgen.",NA,220
"170",15H 40M 0S,"Josephine Fock",FALSE,"15783","(ALT)",FALSE,"No Academic Eduction","Tak. Jamen den sidste bemærkning, som ordføreren kom med, leder meget godt hen til mit spørgsmål: Anerkender ordføreren ikke, at vi også har et internationalt ansvar og en international forpligtelse til at være med til at løse verdens udfordringer, herunder flygtningeproblematikken?Som fru Laura Lindahl selv sagde fra talerstolen, anerkender man egentlig kvotesystemet som et godt system. Så hvordan har Liberal Alliance det med at vende ryggen til det internationale kvotesystem her i dag?",NA,222
"171",15H 40M 0S,"Laura Lindahl",FALSE,"1504","(LA)",NA,"204","Jamen isoleret set har jeg det ikke supergodt med det, men set i lyset af den situation, vi står i, så mener jeg, at det er det rigtige at gøre. Men isoleret set synes jeg, at kvotesystemet er godt. Hvis vi ikke havde spontanasylansøgere, så synes jeg sagtens vi kunne tage kvoteflygtninge, og jeg synes sådan set også, at vi kunne tage mere end 500 årligt. Men set i lyset af at vi får mange spontanasylansøgere og har fået det, så mener jeg det her er den rigtige beslutning. Men det betyder jo ikke, at det er en nem beslutning.",NA,224
"172",15H 41M 0S,"Josephine Fock",FALSE,"15783","(ALT)",FALSE,"No Academic Eduction","Tak. Så læser jeg lige op her af nogle tal, jeg i hvert fald har: I de første 8 måneder af 2017 er det kun 2.000 spontanflygtninge, som har fået asyl i Danmark, og anerkendelsesprocenten for flygtninge er faldet fra 85 til 33, således at der er mange færre, der visiteres til kommunerne. Vi ved jo, at vi har ca. 300, der rejser ind, hver måned. Det er historisk lavt, og det antal, der får asyl, er altså også historisk lavt.Så hvad skal der til, før Liberal Alliance vil stå ved sit internationale ansvar?",NA,226
"173",15H 41M 0S,"Laura Lindahl",FALSE,"1504","(LA)",NA,"204","Jamen der skal det til, at vi skal se, at de mennesker, som er kommet hertil, ikke er overrepræsenteret i vores kriminalstatistikker, at de fagligt får lige så meget ud af folkeskolen og er på niveau med deres etnisk danske klassekammerater. Vi skal simpelt hen se, at de ikke i overvejende grad er på kontanthjælp; vi skal se, at de ligger på linje med etniske danskere. Det er dér, vi skal hen.",NA,228
"174",15H 41M 0S,"Josephine Fock",FALSE,"15783","(ALT)",FALSE,"No Academic Eduction","Tak for det. Som det så tydeligt er fremgået af de seneste ordførertaler, står vi her for at behandle regeringens forslag om en ny kvoteordning. Og det, som regeringen vil, er, at man vil ændre udlændingeloven, så det er den til enhver tid siddende udlændinge- og integrationsminister, der bestemmer, om vi skal tage kvoteflygtninge eller ej.Jeg kan starte med at sige, at vi i Alternativet ikke bakker op om forslaget. Og det gør vi ikke, fordi en vedtagelse af det her forslag reelt betyder, at vi som land træder ud af den nuværende kvoteordning. For lovforslaget betyder, at vi ikke længere skal tage de 500 kvoteflygtninge, som vi har taget hvert år siden 1989. Og det er et antal, som vi i forvejen mener er beskedent. Med andre ord vil man, som vi ser det, afskaffe Danmarks internationale forpligtelser og vende det internationale samfund ryggen.Kvoteordningen er jo en frivillig ordning, og det vil sige, at vi ikke juridisk er forpligtet til at tage kvoteflygtninge. Men i Alternativet mener vi helt klart, at vi som land har et moralsk medansvar for at tage kvoteflygtninge. Og det vil sige, at det er et ansvar, vi tager, for at hjælpe nogle af verdens mest udsatte mennesker. Kvoteflygtninge er mennesker på flugt fra krig og konflikt, forfølgelse og overgreb – det er det, det handler om – og det er mennesker, som har et akut behov for beskyttelse. At tage kvoteflygtninge har hidtil været et valg, som vi har truffet, fordi det har været et anstændigt valg, og fordi vi i Danmark har en tradition for at gå forrest og hjælpe, hvor vi kan komme til det, også på internationalt plan med fælles internationale løsninger og fælles humanitær hjælp.FN's kvotesystem bygger netop på internationalt samarbejde og er et udtryk for international solidaritet. Det er en solidaritet med de lande, som huser størstedelen af verdens flygtninge. Og det er solidaritet med de mennesker, som har brug for akut beskyttelse og genhusning.Det midlertidige stop for kvoteflygtninge, som et flertal i Folketinget allerede har vedtaget, og det her lovforslag, som vi er på vej til at vedtage med det flertal, der er i Folketinget, signalerer over for vores nabolande og det internationale samfund, at vi ikke mere vil være med i det internationale samarbejde om at modtage flygtninge. Og det er stik imod de meldinger, som Danmark tidligere er kommet med internationalt.På FN-topmødet i New York sidste år var der bred opbakning til at styrke og udvide kvoteordningen, og der var bred enighed om, at der var behov for globale løsninger. Det var en enighed, som blev udmøntet i New York-deklarationen med lige præcis opbakning fra Danmark. Den forpligtede os til at styrke arbejdet for genhusning af flygtninge og give opbakning til de lande, som huser mange flygtninge i dag. Og hvordan forsvarer vi så som land, at vi indfører en bestemmelse, som er direkte i strid med den aftale? Hvis vi som et rigt og stabilt land løber fra vores internationale aftaler, legitimerer vi jo andre lande i at gøre det samme, og det vil som konsekvens få det internationale kvotefordelingssystem til at bryde sammen.Regeringen har meldt ud, at man ønsker at sætte en stopper for menneskesmuglere. Jamen hvorfor er det så, at vi er i færd med at afskaffe det eneste system, som man positivt ved er et effektivt redskab til at bekæmpe netop menneskesmuglere? Regeringens argument for både lovforslaget og det midlertidige stop for kvoteflygtninge, som man allerede har vedtaget, er, at vi har integrationsudfordringer i Danmark. Dermed er vi jo rigtig godt i gang med at blande indenrigspolitiske forhold sammen med udenrigspolitiske beslutninger, og det gør man altså ved at indføre et hensyn, som intet har at gøre med, at en bestemt gruppe mennesker har et særligt behov for beskyttelse.Vi står lige nu med et historisk højt antal flygtninge på verdensplan. Der har aldrig nogen sinde før været et større behov for en international fordelingsordning, der bygger på globalt ansvar og solidaritet med verdens svageste, end lige præcis nu. Og det er lige præcis det, FN's kvoteordning er til for. Derfor vil jeg gerne slutte af med på vegne af Alternativet at opfordre regeringen til at trække forslaget tilbage og genoptage Danmarks optag af kvoteflygtninge. Lad os i stedet for udvise mod til at gå med i forreste række for at beskytte og hjælpe mennesker på flugt fra krig, konflikt og krænkelser af de mest fundamentale menneskerettigheder. Lad os udvise mod til at gå forrest i kampen for at styrke det internationale samarbejde, og lad os ikke kun være det bedste land i verden, men også det bedste land for verden.",NA,230
"175",15H 41M 0S,"Marcus Knuth",FALSE,"15790","(V)",FALSE,"No Academic Eduction","Tak. Vi deler jo holdningen om, at kvoteflygtningssystemet er den rigtige måde at tage flygtninge på. Men det forudsætter jo, at der er styr på integrationen i Danmark. Kunne ordføreren sætte nogle ord på, hvordan ordføreren selv synes det går med integrationen i Danmark – har vi over de sidste år haft stigende udfordringer med integrationen, eller har vi haft faldende udfordringer med integrationen?",NA,232
"176",15H 43M 0S,"Josephine Fock",FALSE,"15783","(ALT)",FALSE,"No Academic Eduction","Jeg synes jo, at det går langt bedre med integrationen, bl.a. på baggrund af den trepartsaftale, som vi også har været med til at bakke op om, i forhold til hvis man ser på, hvor mange der er kommet ud på arbejdsmarkedet. Jeg husker tallet som ca. 37 pct. Det vil jeg ikke hænges hundrede procent op på, men det er i hvert fald over en tredjedel af de flygtninge, der er kommet inden for de seneste 5 år, der er kommet ud på arbejdsmarkedet. Og det synes jeg er et rigtig, rigtig positivt signal.",NA,234
"177",15H 43M 0S,"Marcus Knuth",FALSE,"15790","(V)",FALSE,"No Academic Eduction","Jeg er jo enig i, at vi har været rigtig gode fra regeringens side, i modsætning til den tidligere røde regering, til at få flere flygtninge i arbejde. Det er stadig væk kun et lille skridt på vejen, men nu taler vi om den samlede integrationsindsats. Set over de sidste par år har der så været større problemer eller færre problemer? Og i mine øjne er integrationsproblemerne udelukkende blevet større og større og større de sidste år, netop fordi vi har modtaget så mange flygtninge. Og det er jo netop vores argumentation for, at det ikke er det rigtige tidspunkt at tage kvoteflygtninge.",NA,236
"178",15H 45M 0S,"Josephine Fock",FALSE,"15783","(ALT)",FALSE,"No Academic Eduction","Altså, jeg synes jo, at ordføreren fra Venstre dermed ser bort fra de fakta, vi har. Vi har bl.a. også tal fra hele uddannelsessystemet, hvor vi kan se, at lige præcis både de unge kvinder, men også nu de unge mænd, som har anden etnisk herkomst end dansk, har en langt, langt højere fordeling i forhold til at tage både en basisuddannelse eller en faglig uddannelse og også en længerevarende uddannelse. Så jeg synes faktisk ikke, at ordføreren tager det samlede billede med i betragtning. Eller jeg har svært ved at forstå, at ordføreren har den holdning, hvis han gør det.",NA,238
"179",15H 45M 0S,"Sofie Carsten Nielsen",FALSE,"100","(RV)",TRUE,"Academic Eduction","Vi diskuterer i dag, som det er fremgået, her i Folketingssalen, om det i fremtiden skal være op til den til enhver tid siddende minister at bestemme, om og i givet fald hvor mange kvoteflygtninge Danmark skal modtage gennem FN's kvoteflygtningesystem, og i sikker og magtfuldkommen forvisning om, at de altid vil dele posten mellem sig, er regeringen og Socialdemokratiet blevet enige med hinanden om, at det er en god idé.I øjeblikket tager Danmark som bekendt 0 kvoteflygtninge, altså ikke en eneste, og Danmark er det eneste land i FN, der har indført et stop for kvoteflygtninge, ifølge FN's Flygtningehøjkommissariat. Danmark er altså det eneste land, der højt og tydeligt siger til de andre: Os kan I ikke regne med. Det er faktisk det allerværste ved det her lovforslag. Forstå mig ret: For de 500 kvoteflygtninge, der nu ikke kan komme til Danmark, men måske i stedet må blive i overfyldte flygtningelejre i Libanon, i Jordan, i Kenya eller andre steder, gør det selvfølgelig en konkret forskel. For kvoteflygtninge er som bekendt de mest udsatte af flygtningene; det er dem, FN udvælger, fordi de har meget svært ved at klare sig i en flygtningelejr.Men som fru Mette Frederiksen trodsigt sagde på Radikale Venstres nytårsstævne i starten af i år: Det gør nok ikke en forskel for nr. 501, om Danmark tager 500 kvoteflygtninge, vel? Nej, hvis nr. 501 – som jo ikke er et nummer, men et menneske – må blive i lejren, så gør det ikke en forskel for netop hende. Men hvis hun bliver hjulpet af et andet land, som også tager sin andel af kvoteflygtningene, så gør det netop en meget stor forskel, både for hende, men jo i lige så høj grad også for det land, som vi aflaster, fordi det land i forvejen tager et kæmpe ansvar for nabolandets flygtninge. Det er sådan set det samarbejde og de fælles aftaler, det her lovforslag gør op med.Når Danmark ikke er et land, man kan regne med, så kan vi heller ikke med nogen som helst form for legitimitet forvente af andre lande, at vi kan regne med dem, og når man indtager den position, er man jo i sidste ende villig til at lade hele samarbejdet falde fra hinanden. Vi smider arven fra Poul Hartling, den tidligere danske udenrigsminister og statsminister fra Venstre, der siden blev FN's flygtningehøjkommissær, og som i 1981 på vegne af FN modtog Nobels Fredspris netop for etableringen af kvoteflygtningeordningen, på møddingen. Vi siger farvel til den internationale solidaritet, som finder sit mest ultimative udtryk netop i forpligtende aftaler i FN.En række andre europæiske lande trækker heldigvis i den modsatte retning nu og tager imod flere kvoteflygtninge. Tak skal I have. Det er vejen frem, for vi løser ingen problemer hver for sig. Vi får ikke et tryggere, et stærkere og et bedre Danmark ved at overlade ansvaret til andre. Vi har brug for mere internationalt samarbejde, ikke mindre. Og ja, Danmark skal modtage de 500 kvoteflygtninge, vi har forpligtet os til i FN, fordi vi kan, men allermest fordi vi ønsker, at alle andre skal påtage sig det samme ansvar.Radikale Venstre er naturligvis imod dette lovforslag.",NA,240
"180",15H 46M 0S,"Holger K. Nielsen",FALSE,"33","(SF)",TRUE,"Academic Eduction","Et hovedargument hos regeringspartierne og deres parlamentariske grundlag for, at vi ikke kan modtage de her 500 kvoteflygtninge, er, at vi har nogle meget, meget store integrationsproblemer her i Danmark, at vi har meget store sociale problemer, og at vi er nødt til først at håndtere de vanskeligheder, vi har her i Danmark.Jo, der er problemer. Det er der med integrationen, bl.a. fordi det ikke bliver prioriteret af den nuværende minister, selv om hun også er minister for integration. Det er klart, at det ikke er hele forklaringen, men det er faktisk en væsentlig del af det. Der er også sociale problemer, vi skal tage os af i forhold til de borgere, der bor i landet i forvejen. Men spørgsmålet er, og det er det, jeg synes man i partiet Venstre bør overveje, hvilket også blev påpeget af fru Sofie Carsten Nielsen, om prisen ikke er for høj. Venstre har jo en stolt tradition på det her område gennem Poul Hartling, der var flygtningehøjkommissær og faktisk var fadder til den her ordning og var meget stolt af, at han blev fadder til ordningen, og meget stolt af, at Danmark havde den fremtrædende rolle i FN's flygtningepolitik.Er det de 500 kvoteflygtninge, vi skal tage, som betyder, at vi ikke kan klare integrationen, at vi ikke kan klare vores sociale problemer, at det danske samfund ikke kan hænge sammen? Det ved vi jo godt at det ikke er. Det ved vi jo udmærket godt at det ikke er. Det er jo ikke det, som er spørgsmålet. Det er også derfor, som det også er påpeget, at en lang række andre lande, som har lige så store problemer som Danmark – lige så store problemer! – jo ikke skærer ned på antallet af kvoteflygtninge. Norge, hvis integrationsminister vist er slyngveninde med den danske, skruer jo ikke ned for antallet af kvoteflygtninge, fordi det er så stor en del af i hvert fald den norske tradition, at man vil være solidarisk internationalt, og at man prioriterer FN-systemet så højt, at man ikke vil betale den pris. Det er netop det, som for mig at se er hovedproblematikken i det her.Det er da rigtigt, som det er blevet sagt: Hvad betyder 500 fra eller til i flygtningelejrene? Nej, vi ved da godt, at det jo ikke er det, som får det til at falde sammen. Men omvendt er det heller ikke det, der får det danske samfund til at hænge sammen.Problemet er, hvis det smitter, hvis det påvirker andre lande til at gøre det samme, og det er jo det, som er vanskeligheden nu. I en række lande er der samme diskussion, som vi også har i Danmark. Det er klart, at hele flygtningesituationen er en af de store diskussioner i en lang række lande. Det er en stor udfordring i en række europæiske lande, og så kan det jo være meget, meget fristende at henvise til Danmark og sige: Okay, Danmark har stoppet med at tage kvoteflygtninge. Burde vi ikke gøre det samme, hvis vi skal løse vores problemer? Og pludselig breder det sig som ringe i vandet, og så falder det her system fra hinanden.Det er en høj pris at betale, og det synes jeg også at Venstre med den tradition, Venstre har på det område, burde tænke over.",NA,242
"181",15H 46M 0S,"Marcus Knuth",FALSE,"15790","(V)",FALSE,"No Academic Eduction","Lad mig begynde med at sige, at jeg og vi selvfølgelig er meget, meget stolte af vores tidligere politikere, herunder Poul Hartling, men jeg vil da mene, at det er meget, meget naivt at sige, at vi skal holde fast i en fortid, hvor udfordringerne var nogle helt, helt andre. Så lad mig bare spørge ordføreren direkte: Anerkender ordføreren, at vi har massive – som i massive – integrationsproblemer i det danske samfund på nuværende tidspunkt?",NA,244
"182",15H 47M 0S,"Holger K. Nielsen",FALSE,"33","(SF)",TRUE,"Academic Eduction","Jamen det erkender jeg da. Der er meget store problemer. Jeg tror, at det på visse områder går bedre end tidligere, men der er store udfordringer – det er der da – med ghettoisering, med kulturelle spændinger, religiøse spændinger osv. Det er der da.Men det, jeg bare siger, er, at du jo ikke får flygtningeproblematikken begravet ved så bare at vende ryggen til det og sige, at vi udelukkende skal beskæftige os med de danske problemer. Og min pointe er, at de 500 kvoteflygtninge jo ikke ville gøre det umuligt at løse integrationsproblemerne, hvis ellers man ville tage dem alvorligt – hvad man jo ikke vil i den nuværende regering, hvor man hellere vil føre symbolpolitik og lave forskellige stunts, så man kan få en eller anden profil, der ser hård ud, i forhold til vælgerne. Det er det, det handler om, ikke integration. Hvis man tog det alvorligt, er jeg ikke i tvivl om, at man godt kunne håndtere det her.",NA,246
"183",15H 47M 0S,"Marcus Knuth",FALSE,"15790","(V)",FALSE,"No Academic Eduction","Der mener jeg jo, at det er vores ansvar som politikere i første omgang at værne om Danmark og værne om det danske samfund. Og hvis det er sådan, at ordføreren erkender, at vi har store integrationsproblemer, så synes jeg, det er direkte uansvarligt at sige, at de integrationsproblemer løser vi ved at tage endnu flere mennesker hertil fra en fremmed kultur, som også vil have svært ved at integrere sig. Det var mere en kommentar end et spørgsmål.",NA,248
"184",15H 47M 0S,"Holger K. Nielsen",FALSE,"33","(SF)",TRUE,"Academic Eduction","Jamen ifølge forretningsordenen kan man også godt have kommentarer, det behøver ikke være spørgsmål.Hvad angår det at værne om Danmark, synes jeg jo, at det er der, hvor det går helt galt for Venstre. Altså, en Poul Hartling var da fuldstændig klar over, at det at værne om Danmark også er et spørgsmål om, at vi forpligter os i FN. Det bedste værn for et lille land er at have et internationalt samarbejde, og det er jo derfor, at Danmark, oprindelig i hvert fald, har støttet FN så kraftigt. Men med den nuværende generation af politikere i f.eks. Venstre har man tilsyneladende ikke særlig meget forståelse for det.",NA,250
"185",15H 47M 0S,"Naser Khader",FALSE,"668","(KF)",TRUE,"Academic Eduction","Tak. Jeg vil gerne gentage en historie. Jeg har fortalt den tidligere her fra talerstolen. Her for ca. 3 år siden var jeg i Libanon, i Beirut, og mødte en syrisk kvinde, der stod og solgte cigaretter, kleenex, tyggegummi på gaden for at overleve. Hun var flygtet til nabolandet Libanon sammen med sine tre døtre. Hun stod og solgte de her ting for at overleve.Egentlig kunne jeg godt tænke mig, at hun var kommet til Danmark med sine tre døtre, som var veluddannede og veloplyste. Men de har ikke den mulighed for at komme til Danmark som andre. De har simpelt hen ikke råd til det. Den måde, man kommer til Danmark og får asyl på, er hamrende usolidarisk. Det er folk, der har forbindelser, det er folk, der har pengene. Det er i snittet mellem 10.000 og 20.000 dollar pr. person. Jeg synes ikke, at det er fair over for dem, der ikke har de penge. Derfor mener jeg, at vi bør lave det helt om. En ny asylreform. Sig nej til dem, der kommer selv, for på den måde stopper vi menneskesmuglernes aktivitet. Man kan i dag tjene flere penge ved at smugle mennesker end stoffer. Menneskesmugling er ved at blive overtaget af de islamistiske bevægelser, og på den måde er vi med til indirekte at finansiere de islamistiske bevægelser ved at acceptere, at dem, der kommer hertil, kommer ved hjælp af menneskesmuglerne.Ud over det risikerer de at blive udsat for seksuelle overgreb. De risikerer at drukne i Middelhavet, de risikerer at blive udnyttet, så jeg mener, at vi bør arbejde i retning af et asylstop. Vi stopper for folk, der kommer hertil selv, til gengæld skal vi hente folk fra flygtningelejrene. Derfor er vi grundlæggende tilhængere af kvotesystemet. Der henter man folk fra lejrene, man henter familier, så der ikke er behov for familiesammenføringer bagefter, og så ved man, at det er folk, som virkelig har behov. Og vi vil gerne forhøje kvotetallet, den dag vi stopper for spontane asylansøgere.Men når vi synes, at det er godt med kvoteflygtninge, hvorfor støtter vi så lovforslaget? Det gør vi, fordi vores velfærdssamfund er udfordret på økonomi, integration og den sociale og økonomiske sammenhængskraft. Vi har faktisk givet asyl til mange, mange flere end et land som USA, der er mange gange større end os. Det er vigtigt, at vi igen skal have styr på den udfordring, og det er så op til folkestyret at bestemme, hvem og hvor mange vi har plads til at modtage.I Det Konservative Folkeparti mener vi sådan set, at kvoteflygtningeordningen er en god måde at fordele og beskytte flygtninge på. Det skal være den måde, vi gør det på fremover – den eneste måde, vi gør det på – og antallet skal forhøjes. Men det skal først ske, den dag vi laver et asylstop. Lige nu har vi brug for et pusterum. Det er derfor, at regeringen i september indførte et stop for kvoteflygtninge. Lovforslaget i dag gør det klart, at det først og fremmest er op til regeringen at vurdere, hvor mange kvoteflygtninge vi kan tage, alt efter hvad udviklingen tilsiger.Når vi i Europa og Danmark har fået styr på vores ydre grænser og stoppet antallet af spontane asylansøgere, kan vi igen tage imod flere kvoteflygtninge. Der er nemlig en øvre grænse for, hvor mange vi kan klare, og derfor støtter vi forslaget.",NA,252
"186",15H 48M 0S,"Christian Langballe",FALSE,"79","(DF)",TRUE,"Academic Eduction","Det er sådan set bare for ligesom at genoptage den diskussion, vi har haft her i Folketinget. Jeg er sådan set enig med ordføreren i, at et asylstop for spontanflygtninge vel burde være det, vi stod og diskuterede her i dag. Det ville jo være fantastisk, hvis vi kunne nå frem til det. Jeg mener faktisk, det er nødvendigt, også historisk betragtet, hvis ikke Danmark skal lide ubodelig skade.Det, jeg godt vil anholde, er den her bemyndigelse, som man giver ministeren, til at tage dem ind i elastikmål, altså det kan være 500, det kan være 1.000, det kan være 2.000. Jeg synes bare ikke, at det er godt nok, at man har indført en kattelem i et lovforslag, som så giver ministeren bemyndigelse til egentlig bare at udvide grænsen, hvis man lige laver en aftale, f.eks. hvis den danske minister laver en aftale med den tyske minister og Berlin, ikke? Så kan vi lige tage nogle ekstra, hvis der opstod den situation, som der gjorde tidligere, altså simpelt hen bare give den gas, hvad angår det at udvide antallet. Det synes jeg simpelt hen er den forkerte vej at gå i den nuværende situation.",NA,254
"187",15H 48M 0S,"Naser Khader",FALSE,"668","(KF)",TRUE,"Academic Eduction","Det mener jeg ikke at vi giver ministeren bemyndigelse til. Jeg nægter at tro på, at det kommer til at ske, at man bare lige kommer hjem fra EU og siger, at nu skal vi forhøje kvoten. Det, vi giver bemyndigelse til, er, at ministeren har den mulighed i meget, meget særlige og ekstraordinære situationer. Det er ligesom med det, vi oplevede under presset i september 2015, hvor vi gav plads for den mulighed. Men det er ikke ensbetydende med, at muligheden bliver udnyttet, og derfor stoler jeg meget på, at det ikke kommer til at ske.",NA,256
"188",15H 48M 0S,"Christian Langballe",FALSE,"79","(DF)",TRUE,"Academic Eduction","Det er jo lige præcis det eksempel fra 2015, vi tager, hvor der kom over 20.000 flygtninge, og samtidig åbnede statsministeren op for, at vi kunne tage 1.000 ekstra kvoteflygtninge. Det var da helt galimatias i den situation, vi stod i. Og det er den situation, jeg gerne vil undgå, og det er derfor, jeg tror, at vi faktisk får en diskussion hernede i Folketingssalen, uden at det bare bliver en bemyndigelse for den enkelte minister til at hæve grænsen eller flytte den op eller ned.",NA,258
"189",15H 48M 0S,"Naser Khader",FALSE,"668","(KF)",TRUE,"Academic Eduction","Sådan som jeg husker det, sagde statsministeren: Det gør vi, vi tager imod 1.000, hvis de andre lande – de østeuropæiske lande, der nægtede at tage en fordeling – tager imod deres andel. Men det er jo ikke sket. Vi har ikke taget imod de 1.000, som der blev sagt. Derfor siger jeg, at det kun kommer til at ske i ekstraordinære situationer, og den mulighed synes jeg det er okay at ministeren har der.",NA,260
"190",15H 48M 0S,"Inger Støjberg",FALSE,"182","(V)",FALSE,"No Academic Eduction","Tak til ordføreren. Vi har været langt omkring allerede, kan man sige, i diskussionen her. Danmark har jo en lang tradition for at påtage sig et medansvar for nogle af verdens flygtninge, og det skal vi blive ved med. Det skal bl.a. ske ved en styrket nærområdeindsats, men jo også ved at tage kvoteflygtninge. Det er således regeringens opfattelse, at Danmark fortsat skal genbosætte flygtninge og dermed også fremadrettet støtte den globale genbosætningsindsats, som jo er en del af verdens flygtninge. Men vi skal ikke tage så mange flygtninge, at det truer sammenhængskraften i vores samfund, og der er ingen tvivl om, at antallet af nytilkomne flygtninge i de senere år har stillet vores samfund over for en række udfordringer i forhold til bl.a. integrationen.Vi har et ansvar for, at Danmark hænger sammen – hænger sammen økonomisk, socialt og kulturelt. I den forbindelse er det afgørende, at antallet af flygtninge, der årligt genbosættes i Danmark, kan fastsættes med den størst mulige fleksibilitet. Lovforslaget lægger derfor op til, at der indføres en ny kvoteordning – en ordning, hvor udlændinge- og integrationsministeren på baggrund af en samlet afvejning af den sociale og økonomiske kapacitet beslutter, hvor mange udlændinge der skal genbosættes i Danmark. Efter lovforslaget kan den til enhver tid siddende minister beslutte, at op til 500 kvoteflygtninge årligt skal genbosættes i Danmark. I en helt særlig situation vil det årlige antal kvoteflygtninge dog kunne overstige 500 personer. Men det er kun i helt særlige tilfælde, hvor der bliver indgået en international aftale med det formål at begrænse flygtningestrømmen til Danmark eller Europa.Ved vurderingen af, om der er tilstrækkelig social og økonomisk kapacitet i samfundet til at genbosætte flygtninge, skal der efter lovforslaget lægges vægt på bl.a. antallet af spontane asylansøgere, der er kommet til Danmark de foregående år, og også antallet af opholdstilladelser meddelt til udlændinge i de foregående år, altså primært hvor mange der har fået asyl, og hvor mange der efterfølgende er blevet familiesammenført. Herudover skal der også lægges vægt på, hvordan de udlændinge, der allerede befinder sig i Danmark, rent faktisk klarer sig. Er de i arbejde? Kan de sproget? Med andre ord: Er de en del af den helt almindelige danske hverdag?Med lovforslaget sikrer vi muligheden for, at vi kan skabe den rette balance mellem antallet af flygtninge, som Danmark samlet set modtager, og vores evne til at integrere dem, der er her. For antallet af flygtninge og familiesammenførte har en betydning for, om integrationen kan lykkes. Og en vellykket integration er afgørende for, om Danmark fortsat kan være et godt og trygt samfund, der hænger sammen, både økonomisk, men også socialt og kulturelt.Her til slut vil jeg gerne takke de ordførere, som har givet opbakning til lovforslaget, som det ligger her i dag. Og så kan jeg jo høre, at vi også får en diskussion indtil tredje behandling, og det er selvfølgelig helt fint, og jeg skal svare på alle de spørgsmål, der måtte være.",NA,262
"191",15H 49M 0S,"Martin Henriksen",FALSE,"70","(DF)",FALSE,"No Academic Eduction","Tak for det. Hvis regeringen har den opfattelse, at den til enhver tid siddende minister skal kunne tage mellem 0 og op til 500 kvoteflygtninge på et år, hvorfor skal der så være en undtagelse, hvor ministeren får mulighed for at – må man forstå – fravige hovedreglen og tage imod endnu flere kvoteflygtninge?",NA,264
"192",15H 49M 0S,"Inger Støjberg",FALSE,"182","(V)",FALSE,"No Academic Eduction","Det skal der i den helt særlige situation, hvor man indgår en eller en form for international aftale for generelt at begrænse tilstrømningen til Danmark og til Europa. Vi kan se det med EU-Tyrkiet-aftalen – det er en aftale, der jo har begrænset tilstrømningen til Europa. Og hvis vi nu kommer i en situation, hvor man på internationalt plan får indgået en aftale om at få lukket af, så det kun eller primært er kvoteflygtninge, der kommer hertil, så kan vi jo godt gå ind og regulere på antallet og i den situation tage nogle flere. Men det skal være en helt, helt særlig situation, og det er ikke noget med, at den til enhver tid siddende statsminister lige kan rejse til Berlin og aftale et eller andet med tyskerne – sådan er det ikke. Det er langt større perspektiv, vi taler om.",NA,266
"193",15H 49M 0S,"Martin Henriksen",FALSE,"70","(DF)",FALSE,"No Academic Eduction","Jeg synes, det er interessant, at ministeren nævner EU-Tyrkiet-aftalen, for den har jo ikke lukket af for tilstrømningen, for nu at bruge ministerens egne ord. Der kommer jo stadig væk masser af asylansøgere og migranter ind i Europa. Så det er jo et eksempel på en aftale, som man har lavet, og jeg må forstå, at hvis man laver tilsvarende aftaler, vil det, at man laver sådan en aftale, kunne bruges som argument for, at man som minister vil kunne sige: Så tager vi imod mere end 500 FN-kvoteflygtninge.Jeg vil da være meget utryg ved det, hvis denne minister eller en anden minister kan henvise til EU-Tyrkiet-aftalen og sige, at man på baggrund af den aftale, som havde som formål at begrænse tilstrømningen, så kan tage imod flere FN-kvoteflygtninge. Det vil jo reelt betyde, at man i ministeriet kan nå frem til, at vi i dag har en helt særlig situation, og ministeren eller en anden minister så vil kunne beslutte, at vi skal tage imod flere FN-kvoteflygtninge.Så skal man forstå svaret sådan, at vi faktisk allerede i dag har en helt særlig situation? For vi har jo en aftale – EU-Tyrkiet-aftalen – som var ministerens eksempel. Det synes jeg altså desværre bekræfter mig i, at der er grund til at være lidt bekymret for det her lovforslag.",NA,268
"194",15H 49M 0S,"Inger Støjberg",FALSE,"182","(V)",FALSE,"No Academic Eduction","Jeg tror nok, jeg sagde noget i retning af, det skulle være a la en EU-Tyrket-aftale, der lukker af. Og man må sige, at EU-Tyrkiet-aftalen jo rent faktisk har begrænset tilstrømningen drastisk. Men nej, det er ikke sådan, at vi allerede i dag har en eller anden særlig situation, der gør, at man skal tage over 500 kvoteflygtninge.Nu trøster jeg mig lidt ved, at jeg kan høre, at hr. Martin Henriksen, hver gang han nævner ministeren, også siger: eller en anden minister end den, der er der nu. Det trøster jeg mig ved for jeg antager, at det er, fordi hr. Martin Henriksen har en vis tillid til, at det ikke vil ske, sådan som det ser ud nu.",NA,270
"195",15H 50M 0S,"Christian Langballe",FALSE,"79","(DF)",TRUE,"Academic Eduction","Jeg vil egentlig bare fortsætte der, hvor vi slap, og hvor jeg synes det interessante er. Altså, jeg har sådan lidt svært ved det her, for det kan godt være, at man fra regeringens side mener, det her er meget væsentligt, men jeg synes egentlig bare, diskussionen er ført på en forkert måde. For det afgørende er jo at få et asylstop med hensyn til spontanflygtninge. Det er det helt afgørende. Og de af ordførerne, jeg har hørt, og som jeg plejer at være enig med, giver mig ret i det, i hvert fald til dels. Og så synes jeg jo sådan set, at det godt kunne være, at muligheden så var der for faktisk at lave et asylstop.Altså, hvis vi nu havde lavet den her ordning med spontanflygtninge, havde det jo været en god ordning. Jeg synes bare, at den her bemyndigelse til inden for kvotesystemet sådan ligesom at kunne forhøje antallet i særlige tilfælde, som jo så er noget, ministeren selv kan definere, er problematisk.",NA,272
"196",15H 50M 0S,"Inger Støjberg",FALSE,"182","(V)",FALSE,"No Academic Eduction","I den perfekte verden ville det jo rent faktisk være sådan, at der var lukket af, så man kun havde kvoteflygtninge. Det tror jeg ville være den bedste af alle verdener – bortset fra den verden, selvfølgelig, hvor der ikke er flygtninge, men det forekommer nok ikke. For så ville man jo netop kunne styre det, og det tror jeg i virkeligheden vi alle sammen ønsker. Men indtil da lever vi jo i den virkelige verden, som den nu er, og der er det så sådan, at man kan tage op til 500 kvoteflygtninge. Og det er det, der ligger i det her forslag.",NA,274
"197",15H 50M 0S,"Christian Langballe",FALSE,"79","(DF)",TRUE,"Academic Eduction","Jo, og når vi så endelig har den her diskussion, er det bare, vi spørger om, hvorfor den her bemyndigelse overhovedet er der. For det lader til, at der er en minister, der gerne sådan vil kunne gå ud en gang imellem og være stor i slaget og sige, at så tager vi lige lidt ekstra – det kan være 1.000, det kan være 1.500, det kan være 2.000, det kan være 5.000, det kan være 10.000 – tallet er jo sådan set ubegrænset i virkeligheden. Og det er derfor, at vi, når vi nu har den her diskussion hernede, bare prøver at finde ud af, hvorfor den bemyndigelse er med, og om der ikke er nogen grænse. Altså, jeg synes, det svæver lidt i det uvisse.",NA,276
"198",15H 50M 0S,"Inger Støjberg",FALSE,"182","(V)",FALSE,"No Academic Eduction","Årsagen er jo, som det også er blevet sagt ikke alene af mig, men også af andre ordførere, at vi kan komme en situation, hvor man f.eks. kunne indgå en eller anden form for international aftale, der gør, at man får lukket af. Så er det jo sådan set helt reelt at sige, at hvis der ellers ikke kommer nogen til Danmark nu, vil man kunne tage x antal kvoteflygtninge i stedet for. Det synes jeg sådan set er meget reelt, og derfor synes jeg egentlig også, det er helt rigtigt at skrive det ind i den her aftale. Og det er det eneste, der ligger i det her. For jeg mindes simpelt hen ikke, at jeg ellers er blevet beskyldt for at skulle føre sådan en eller anden form for lempelig udlændingepolitik. Og nu kan jeg se, at venstrefløjen har markeret i hobetal, og jeg tror måske, at diskussionen nu vil føre os lidt over i en anden lejr.",NA,278
"199",15H 51M 0S,"Johanne Schmidt-Nielsen",FALSE,"147","(EL)",FALSE,"No Academic Eduction","Ja, det er så mig, som ministeren omtaler som i hobetal. Jeg har faktisk et lidt teknisk spørgsmål, for der var sådan lidt forvirring, da hr. Mattias Tesfaye var på talerstolen. Jeg vil bare gerne have ministeren til at bekræfte, at en minister i dag ikke har mulighed for at lave et egentligt kvoteflygtningestop, fordi ministeren kun, om jeg så må sige, har kompetence til at rykke rundt på kvoteflygtningene inden for en 3-årig periode, og at hvis man vil give en minister kompetence til helt at stoppe med at tage kvoteflygtninge eller at lave et stop, som er 4-årigt, 5-årigt, 6-årigt eller 7-årigt, og fortsæt selv rækken, så kræver det den her lovændring.Det vil sige, at det, som det her lovforslag går ud på, er, at man altså kan sige, at det ikke er nok at rykke rundt på de 500 årlige kvoteflygtninge inden for en 3-årig periode, men at ministeren nu får mulighed for helt at stoppe med at tage kvoteflygtninge. Og grunden til, at vi vedtager lovforslaget, har ikke noget at gøre med aftaler med FN, men at vi er nødt til at ændre dansk lov for at give ministeren den kompetence.",NA,280
"200",15H 51M 0S,"Inger Støjberg",FALSE,"182","(V)",FALSE,"No Academic Eduction","Vedrørende hobetal kan man i hvert fald konstatere, at fru Johanne Schmidt-Nielsen snart bliver til flere, om man så må sige. Og tillykke med det.Men når det er sagt, er det jo rigtigt, at hvis ikke det her lovforslag lå her, og hvis ikke vi vedtager det her lovforslag, så skal vi tage de kvoteflygtninge, som vi egentlig i sin tid havde meldt ind at vi ville tage. Det ville være konsekvensen. Hvis det her lovforslag falder, kommer man til at tage den andel af kvoteflygtninge, som vi tidligere havde meldt ind, så det vil sige de der godt 490 og så de 500, som der sådan set står skrevet for i år. Så det er korrekt.",NA,282
"201",15H 51M 0S,"Johanne Schmidt-Nielsen",FALSE,"147","(EL)",FALSE,"No Academic Eduction","Tak for den præcisering. Og dermed kan vi jo altså også konkludere, at den siddende regering ikke ville kunne beslutte sig for at stoppe med at tage kvoteflygtninge, hvis ikke Socialdemokratiet bakkede op om det her lovforslag, for jeg kan forstå, at Dansk Folkeparti er kritiske. Så det vil sige, at den eneste måde, ministeren og regeringen kan sørge for, at Danmark tager nul kvoteflygtninge på, er, ved at Socialdemokratiet stemmer for det lovforslag, vi førstebehandler i dag.",NA,284
"202",15H 51M 0S,"Inger Støjberg",FALSE,"182","(V)",FALSE,"No Academic Eduction","Hvis ikke det her lovforslag bliver stemt igennem, vil man skulle tage kvoteflygtninge.",NA,286
"203",15H 51M 0S,"Josephine Fock",FALSE,"15783","(ALT)",FALSE,"No Academic Eduction","Tak for det. Jeg har også et spørgsmål. Ministeren var tidligere i dag ude på Ritzau, hvor hun, som jeg i hvert fald læste det, udtalte, at man, hvis man ønsker at øge kvoten – forudsat det her lovforslag bliver vedtaget – skal i Folketinget, mens det at sige nej er en ensidig beslutning fra ministerens side. Men det er ikke det, der ligger i lovforslaget nu, er det ikke korrekt? Det, der ligger i lovforslaget nu, er, at ministeren får beføjelse til både at skrue ned og skrue op, om man så må sige?",NA,288
"204",15H 51M 0S,"Inger Støjberg",FALSE,"182","(V)",FALSE,"No Academic Eduction","Det, der ligger i lovforslaget her, er, at den til enhver tid siddende minister kan melde ind op til de 500. Skal man over 500, skal der en hel særlig ekstraordinær situation til, og det kan f.eks. være, at der bliver indgået en eller anden form for international aftale, der vil stoppe eller begrænse tilstrømningen til Danmark og til Europa.",NA,290
"205",15H 51M 0S,"Josephine Fock",FALSE,"15783","(ALT)",FALSE,"No Academic Eduction","Tak. Det vil sige, at det stadig væk er en ensidig ministerbeslutning, altså både det at skrue op og skrue ned? Jeg er med på det, som ministeren siger, nemlig at der skal en særlig ekstraordinær situation til, men det vil stadig være en ensidig ministerbeslutning, og det betyder altså, at man ikke skal i Folketingssalen for at kunne skrue op, om man så må sige?",NA,292
"206",15H 52M 0S,"Inger Støjberg",FALSE,"182","(V)",FALSE,"No Academic Eduction","Ja!",NA,294
"207",15H 52M 0S,"Mattias Tesfaye",FALSE,"15770","(S)",FALSE,"No Academic Eduction","Den socialdemokratiske og radikale regering indgik for 3-4 år siden en aftale med Liberal Alliance, Venstre, SF, Det Konservative Folkeparti og Dansk Folkeparti om ændringer i reglerne for rekrutteringen af international arbejdskraft. I den forbindelse besluttede vi at lave en ny 3-årig forsøgsordning for udenlandske iværksættere.Vi vil meget gerne have udlændinge med gode ideer til at komme til Danmark og realisere dem. Det kan styrke den danske økonomi og sikre arbejdspladser til både høj og lav. Vi er derfor meget glade for, at vi i dag kan se, at ordningen har været en succes. Vi er også glade for, at regeringen er indstillet på at fortsætte ordningen og udvide den en lille smule, for ellers ville den lukke til nytår, og det ville være ærgerligt.Socialdemokratiet er tilhænger af en stram udlændingepolitik, og vi har derfor deltaget i en række stramninger af udlændingeloven – faktisk siden 1986. De mange stramninger medfører også en risiko for, at Danmark bliver for lukket mod vores omverden, og det ville være skadeligt. Derfor er det vigtigt for os, at vi konstant sikrer os, at det fortsat er muligt for udlændinge at komme til landet og bidrage til vores fællesskab, og den her ordning er en blandt flere, som sikrer det.Det fremgår af lovforslaget, at den nuværende regering ønsker at øge loftet for, hvor mange personer der kan gå sammen om en ansøgning, således at tre personer kan benytte startupordningen. I samme ombæring foreslås det at øge kvoten fra 50 til 75 årligt. Herudover er der foreslået en række andre mindre justeringer af lovgivningen. Vi synes, at det alt sammen virker fornuftigt.",NA,297
"208",15H 54M 0S,"Martin Henriksen",FALSE,"70","(DF)",FALSE,"No Academic Eduction","Tak for det. I 2014 indgik en række partier en aftale om udenlandsk arbejdskraft. Aftalen er sådan set blevet opsagt i forbindelse med det seneste folketingsvalg, og siden hen har et flertal i Folketinget vedtaget en række ændringer, som efter vores opfattelse på fornuftig vis har strammet reglerne i forhold til udenlandsk arbejdskraft.I aftalen indgik som noget nyt et forslag om at indføre en 3-årig forsøgsordning, »Start-up Denmark«, som det så fint hedder, for udenlandske iværksættere, der vil starte selvstændig erhvervsvirksomhed i Danmark. Der blev fastsat en kvote, så der i forsøgsperioden maksimalt kan komme 50 iværksættere ind på ordningen årligt – og i tråd med det tidligere lovforslag foreslår regeringen sjovt nok at hæve endnu en kvote her. Startupordningen trådte i kraft den 1. januar 2015 og udløber her i slutningen af året.For Dansk Folkepartis skyld kunne ordningen sådan set godt stoppe her. Vi har ikke ændret holdning. Vi var også skeptiske, da forslaget første gang kom på bordet, og kompromiset blev så, at man satte en kvote eller loft ind for ordningen, og at man så lod den køre i 3 år. Vi ser fortsat ikke noget behov for ordningen. Vi var skeptiske dengang, og det er vi fortsat. Derfor blev partierne så også enige om, at der skulle være det loft, og at ordningen skulle være midlertidig.Jeg synes, det er svært at argumentere for, at ordningen i stor stil har bidraget til dansk økonomi. Man kan sige, at ordningen tværtimod bidrager til myten om, at Danmark nærmest ville gå i stå, hvis det ikke var for den udenlandske arbejdskraft. Startupordningen er i dag underlagt en kvote, hvorefter maksimalt 50 udlændinge kan komme ind på den. Og som det fremgår af lovforslaget, er kvoten ikke engang blevet opbrugt i de snart 3 år, som ordningen har eksisteret, hvorfor der ikke er behov for at udvide kvoten.Under alle omstændigheder kan Dansk Folkeparti ikke se behovet for at videreføre ordningen, og vi kan ikke se behovet for at udvide den, så flere kan komme ind på den. Derfor er det vores udgangspunkt, at vi stemmer imod, og jeg opfordrer regeringen til at overveje, hvordan vi kan gøre mere for danske iværksættere i stedet for det her, som vel mest kan karakteriseres som noget pjat.",NA,299
"209",15H 54M 0S,"Marcus Knuth",FALSE,"15790","(V)",FALSE,"No Academic Eduction","Regeringen ønsker, at Danmark fortsat skal være et foregangsland inden for innovation. Det er især vigtigt i en lille økonomi som vores, at vi formår at tiltrække dygtige internationale iværksættere, som kan skabe succesfulde virksomheder og dermed bidrage til vækst og arbejdspladser i Danmark. Her er startupordningen et rigtig vigtigt redskab, da den potentielt kan bringe både vækst, viden om nye markeder og et internationalt netværk, som også vil gavne det danske iværksættermiljø.Den første periode med startupordningen har vist, at den administrativt er en velfungerende ordning. De justeringer, som regeringen ønsker at lave, er baseret på bl.a. erfaringen fra Styrelsen for International Rekruttering og Integration. Først og fremmest har det vist sig, at antallet på maksimalt to personer, der kan søge opholdstilladelse ved samme forretningsplan, er en barriere for at tiltrække nogle af de bedste. Venstre foreslår derfor at hæve loftet til tre personer, da især techvirksomheder typisk består af tre-fire personer. En udvidelse fra to til tre personer kan potentielt presse den årlige fastlagte kvote på maksimalt 50 udlændinge, så derfor foreslår vi at hæve kvoten til 75. Styrelsens rapport viser også, at gyldighedsperioden for de godkendte forretningsplaner er for kort til, at udlændinge, der ønsker opholdstilladelse, kan nå at etablere sig. Derfor ønsker regeringen at støtte de dygtige og innovative udlændinge, som får godkendt deres forretningsplan. Det gør vi bl.a. ved at give godkendte ansøgere yderligere 3 måneder til at planlægge deres etablering i Danmark.Til slut foreslår regeringen en præcisering af udlændingeloven, således at sekretariatet ved Erhvervsstyrelsen kan afvise mangelfulde forretningsplaner under screeningen, og så udlændinge ved en afvisning ikke kan klage til en anden myndighed. Det forslag skal ses i lyset af de nogle gange meget mangelfulde ansøgninger, som Erhvervsstyrelsen screener. Screeningen har til formål at sikre, at konsulenterne i ekspertpanelet kun bruger deres tid på realistiske og seriøse forretningsideer med udviklingspotentiale. Her skal jeg lige til sidst huske at tilføje, at en afvisning som følge af en screening selvfølgelig ikke udelukker, at man kan søge påny.De justeringer, lovforslaget kommer med til startupordningen, vil sikre, at Danmark fortsat kan tiltrække innovative og kvalificerede udlændinge, som er vigtige for vores økonomi. Derfor støtter Venstre lovforslaget.",NA,301
"210",15H 55M 0S,"Martin Henriksen",FALSE,"70","(DF)",FALSE,"No Academic Eduction","Tak. Jeg kan jo i lovforslaget læse mig til, at det er utrolig vigtigt, at vi kører videre med den her ordning, fordi den har bidraget til dansk økonomi og dansk vækst. Det kan man jo altid sige at ting har bidraget til. Jeg ved ikke, om hr. Marcus Knuth kunne redegøre for, hvordan den her ordning har bidraget til dansk økonomi og til dansk vækst. Hvor mange arbejdspladser er der blevet genereret ved hjælp af den her ordning, hvor danskere er kommet ud på arbejdsmarkedet og har fået noget at tage sig til? Det må der være nogle tal for, når nu man fra regeringens side skriver i lovforslaget, at den her ordning bidrager til dansk økonomi og vækst i Danmark.",NA,303
"211",15H 55M 0S,"Marcus Knuth",FALSE,"15790","(V)",FALSE,"No Academic Eduction","I Venstre er vi meget, meget soleklare omkring, at alt, hvad der bidrager til vores økonomi, er positivt, og at folk, der kommer hertil for at arbejde og bidrage, er noget positivt, også selv om det er udlændinge, og også selv om det ikke lige er, hvad Dansk Folkeparti godt kunne ønske sig. I Danmark har vi et meget, meget stort og meget, meget aktivt iværksættermiljø, og det iværksættermiljø har jo altså et tæt, tæt samarbejde med andre iværksættere fra hele verden. Så det, at vi kan være bedre til at tiltrække iværksættere, der kommer hertil, arbejder med danske iværksættere og bidrager til vores økonomi, ser jeg altså udelukkende som en positiv ting.",NA,305
"212",15H 55M 0S,"Martin Henriksen",FALSE,"70","(DF)",FALSE,"No Academic Eduction","Jeg har aldrig rigtig forstået det her med, at bare folk kan få et arbejde, så kan de komme til Danmark. Det der synspunkt har jeg aldrig rigtig forstået, for så er der jo godt nok mange mennesker, der kan komme til Danmark. Der er jo mange mennesker ude i den store verden, som kan finde ud af at arbejde, og gudskelov for det. Men jeg kunne bare godt tænke mig at vide, når nu man skriver i lovforslaget, at det har bidraget til dansk økonomi og vækst osv., hvordan det så præcis er, det har bidraget. For man har en ordning, hvormed man henter folk til Danmark, og de kan komme med nogle kriterier for og nogle forslag til, hvordan de vil starte en virksomhed op i Danmark, og da man etablerede den, var det med den begrundelse, at det var vigtigt, og at det kunne generere vækst og skabe arbejdspladser i det danske samfund. Nu skriver man så i lovforslaget, at det bidrager positivt til dansk økonomi, og så synes jeg, det kunne være relevant at få tallene på bordet. Hvordan har den her ordning f.eks. bidraget til at skabe arbejdspladser i Danmark, vel at mærke til folk, der bor her i forvejen, altså danskere?",NA,307
"213",15H 55M 0S,"Marcus Knuth",FALSE,"15790","(V)",FALSE,"No Academic Eduction","Lad mig i første omgang lige præcisere i forhold til det med, at alle, der kommer hertil, får arbejde. Vi stiller selvfølgelig nogle meget, meget høje krav til, præcis hvad det er for et arbejde, man kommer hertil for at bidrage med, og det afhænger af, hvilken del af verden man kommer fra. Så selvfølgelig stiller vi nogle krav. Det er jo ikke sådan, at alle bare kan komme hertil og tage et hvilket som helst arbejde.Derudover vil jeg sige for at svare direkte på spørgsmålet, at vi ser, at der er en efterspørgsel efter det her. Det vil sige, at der er iværksættere, der kommer hertil og bidrager, og det ser jeg i sig selv som positivt. Samtidig strammer vi jo op på ordningen ved at sige, at de mangelfulde ansøgninger, som vi har set, simpelt hen nemmere kan føre til et afslag nu, dvs. til, at personerne ikke kommer hertil.",NA,309
"214",15H 56M 0S,"Pelle Dragsted",FALSE,"15777","(EL)",FALSE,"No Academic Eduction","I Enhedslisten kan vi ikke umiddelbart støtte det fremsatte lovforslag. Det er ikke, fordi vi har noget som helst imod, at der kommer udenlandske iværksættere til Danmark, men fordi vi simpelt hen ikke finder, at der i det fremsatte lovforslag eller i baggrundsmaterialet er foretaget noget, der bare ligner en seriøs evaluering af den her ordning for de seneste år. Og derfor ligger vi sådan set meget på linje med de kritiske bemærkninger, som er kommet i høringssvarene fra de faglige organisationer, særlig fra LO og HK.Der er en lang række spørgsmål, der ganske enkelt ikke er besvaret. Har den her ordning ført til, at vi har fået flere innovative virksomheder, som har bidraget positivt til beskæftigelsen i Danmark, sådan som den tidligere spørger var inde på? Hvor mange af de her forretningsplaner er overhovedet blevet effektueret ved etableringen af en virksomhed? Hvor mange af disse virksomheder har overlevet, og hvor mange er gået ned? I den udstrækning, der er blevet etableret virksomheder, har der så været nogen negative konsekvenser, f.eks. i forhold til lønforhold, herboende iværksætteres muligheder og investeringsmuligheder? Har der været andre afledte negative effekter af det her? Hvordan ser det ud med arbejdsmiljøet i de virksomheder, der er etableret inden for ordningen?Sådan nogle spørgsmål synes jeg det er rimeligt at bede om at få besvaret, før man gør en forsøgsordning permanent. Altså, ideen med en forsøgsordning er vel, at man forsøger noget og så efterfølgende undersøger, om forsøget har haft de effekter, som man håbede det ville have. Og det har man ikke gjort i tilstrækkelig grad i det her tilfælde.Der er jo flere andre ordførere, der har været inde på – og det vil vi sikkert også høre i den videre debat – at det er vigtigt at sikre, at der kan komme folk med gode ideer til Danmark, kvalificeret arbejdskraft, innovation osv. Og det kan man næppe være uenig i, men derfor er det jo alligevel rimeligt nok at spørge sig selv og få lavet nogle analyser af: Hvad er det egentlig, der er behov for? I hvilke brancher? I hvilket omfang? Og det er simpelt hen det, der mangler i det her forslag.Det er jo også sådan, at vi allerede har den fri bevægelighed af arbejdskraft i EU- og EØS-lande, som sikrer fri etableringsret for virksomhederne fra de lande, og der taler vi jo, kan man sige, om et opland på hundredvis af millioner af mennesker.Jeg synes også, det hører med til den her diskussion, at vi desværre har set en lidt bekymrende udvikling, synes jeg, i forhold til konkurs og virksomhedsophør blandt f.eks. iværksættervirksomhederne. Rigtig, rigtig mange er lukkede med rigtig, rigtig store omkostninger for samfundet til følge. Det er jo noget, der er blevet drøftet de seneste uger, fordi nogle journalister har kigget på det. Og der kan man jo godt spørge sig selv: Er vejen så at åbne op for etableringen af endnu flere af den type projekter?Men igen: Hvis det var sådan, at der lå et klart beslutningsgrundlag, og hvis det var sådan, at der lå en klar evaluering af, hvordan det her har virket de seneste år, så kunne det sådan set sagtens være, at vi ville stille os positivt over for det. Men vi synes ærlig talt, det er lidt useriøst, at man ikke har evalueret, hvad der egentlig er kommet ud af det, og hvad det eventuelt kan have haft af både positive og negative konsekvenser.Så derfor er vi som udgangspunkt skeptiske over for forslaget.",NA,311
"215",15H 56M 0S,"Laura Lindahl",FALSE,"1504","(LA)",NA,"204","Forslaget her skal videreføre startupordningen og lave nogle mindre ændringer af den. Ordningen giver mulighed for, at udenlandske iværksættere kan komme til Danmark og forsøge at starte deres virksomhed her. Hvis man vil have adgang til ordningen, kræver det i dag, at ens forretningsplaner er godkendt af udlændingemyndighederne, og det ændrer man med det her forslag. Udlændingemyndighederne har af gode grunde ingen særlige kompetencer til at skulle vurdere nye forretningsideer. Derfor synes vi, det giver meget god mening at nedsætte et ekspertpanel til dette.Generelt er vi positive over for, at man har mulighed for at komme hertil og starte virksomhed. Det er godt for Danmark, hvis der kommer folk hertil, som kan bidrage med at skabe vækst og beskæftigelse, men man skal selvfølgelig også være på vagt over for, at der kan komme nogle hertil, som ikke kan bidrage. Men i forhold til den del er vi ret fortrøstningsfulde, da kriterierne for at blive en del af ordningen jo som bekendt er, at man kommer med en levedygtig idé. Samtidig er ordningen begrænset til relativt få personer. Derfor kan vi støtte forslaget.",NA,313
"216",15H 56M 0S,"Josephine Fock",FALSE,"15783","(ALT)",FALSE,"No Academic Eduction","Tak for det. Det er regeringens lovforslag om at videreføre »Start-up Denmark«-ordningen, vi står her for at behandle i dag. Man vil gerne videreføre den treårige forsøgsordning »Start-up Denmark«, og samtidig vil man foretage nogle justeringer på baggrund af hidtidige erfaringer. Jeg vil indlede med at sige, at Alternativet bakker op om forslaget.»Start-up Denmark«-ordningens formål er jo at gøre Danmark til et mere attraktivt land for innovative internationale iværksættere, som kan skabe nye virksomheder og dermed bidrage til vækst og arbejdspladser i Danmark. Vi er i Alternativet positive over for tiltag, som gør det nemmere for internationale innovative iværksættere at starte virksomhed i Danmark. Vi kunne godt savne sådan en reel evaluering og undersøgelse af, om ordningen så lever helt op til det formål, den skal, ikke mindst for at sikre, at de justeringer, som man nu foretager i det her lovforslag, er tilstrækkelige – også for at man kunne undersøge, om vi kunne gøre endnu mere for at tiltrække internationale iværksættere.Vi vil jo gerne have, at Danmark er rigtig ambitiøse på det her område, fordi vi gerne vil have, at Danmark er et foregangsland for iværksætteri og social opfindsomhed og bæredygtighed. Vi synes, at fremtidens Danmark skal være langt mere entreprenant og driftigt og kreativt, end det er i dag, og derfor er det vigtigt, at vi kan tiltrække internationale iværksættere. Med de ord skal jeg bakke op om forslaget.",NA,315
"217",15H 56M 0S,"Sofie Carsten Nielsen",FALSE,"100","(RV)",TRUE,"Academic Eduction","Tak for det. Også i Radikale Venstre bakker vi varmt op om det her lovforslag. Og til dem, der går meget op i lister, vil jeg sige, at det må noteres som en lempelse. Det synes vi er rigtig godt. Det er en fortsættelse af SR-regeringens rekrutteringsstrategi, som vi havde et bredt flertal for – og dengang indeholdt det Dansk Folkeparti, men jeg må notere mig, at det er de ikke så optagede af længere. Men vi er rigtig glade for, at den her ordning fortsætter. Det skal vi have meget mere af, altså mulighed for at rekruttere de allerdygtigste. Det er der jo ikke så meget af, tværtimod, i øjeblikket, så lad os glæde os over de få lyspunkter, der er. Det er det her lovforslag et af.",NA,317
"218",15H 57M 0S,"Holger K. Nielsen",FALSE,"33","(SF)",TRUE,"Academic Eduction","Vi var jo med i aftalen om startupordningen i sin tid. Og som udgangspunkt er vi positive over for den her ordning. Men det er da rigtigt nok, som det er blevet sagt og også fremgår eksempelvis af høringssvar fra LO, at man måske er nødt til at have lidt større klarhed over, om det har virket efter hensigten. Hvor meget større klarhed man kan få, skal jeg ikke kunne sige her, men jeg synes i hvert fald, at der er grund til, at vi får en diskussion med regeringen om det i udvalgsbehandlingen efter førstebehandlingen her, så den i hvert fald bliver i stand til at argumentere lidt bedre for, at det giver mening at fortsætte den her ordning. Som sagt er vi som udgangspunkt positive, men vi vil godt have lidt flere facts på bordet.",NA,319
"219",15H 57M 0S,"Naser Khader",FALSE,"668","(KF)",TRUE,"Academic Eduction","Vi er fuldstændig enige med regeringen i, at Danmark skal være åben for udenlandske iværksættere. Vækst, innovation og udvikling sker i vekselvirkning mellem lande med forskellige vidensområder og kvaliteter. Skulle en kyndig startupper fra Silicon Valley få en idé til at gøre brug af Danmarks rene vand, stabile og grønne elforsyning eller høje grad af digitalisering, skal vores udlændingesystem selvfølgelig give plads til det. Ordningen har allerede kørt i en periode. Det er selvfølgelig ikke muligt allerede at vurdere, om det har været en succes i forhold til det lange perspektiv, men ordningen fungerer administrativt, og formålet er fornuftigt. Denne ordning skal vi videreføre, så vi får mest mulig kvalificeret arbejdskraft til Danmark. Vi i Det Konservative Folkeparti støtter derfor lovforslaget.",NA,321
"220",15H 57M 0S,"Inger Støjberg",FALSE,"182","(V)",FALSE,"No Academic Eduction","Tak for modtagelsen af det her lovforslag. Regeringen ønsker, at Danmark skal være et åbent land for udenlandske iværksættere, som ønsker at starte virksomhed i Danmark, og med indførelsen af startupordningen tilbage i 2015 fik vi en helt ny type opholdsordning for udenlandske iværksættere. Tidligere var det udlændingemyndighederne, der skulle vurdere, om Danmark havde en særlig erhvervsinteresse i, at en virksomhed blev etableret, men det har udlændingemyndighederne ingen særlige forudsætninger for at kunne vurdere. Derfor lavede et stort flertal her i Folketinget ordningen om, så det nu i stedet er et ekspertpanel med erfaring i at vurdere forretningsplaner og rådgive iværksættervirksomheder, der skal sige ja eller nej til en forretningsidé. Det er en ny og langt bedre måde at behandle sagerne på.Regeringen ønsker at videreføre ordningen, så Danmark fortsat kan tiltrække dygtige, innovative udenlandske iværksættere. Målet er selvfølgelig, at der bliver skabt nye succesfulde virksomheder, som kan bidrage til vækst og arbejdspladser i Danmark. Det administrative setup er velfungerende. Om det langsigtede mål om nye succesfulde virksomheder bliver opfyldt, er jo stadig lidt for tidligt at sige, som også flere har været inde på her, fordi ordningen stadig væk er ny. Når vi har flere erfaringer over en længere tidsperiode, vil vi selvfølgelig kunne følge op på de mere langsigtede effekter, jo bl.a. bidraget til vækst og beskæftigelse i Danmark.Men foreløbig vil jeg sige tak for den opbakning, forslaget indtil videre har nydt her i Folketinget.",NA,323
"221",15H 58M 0S,"Mattias Tesfaye",FALSE,"15770","(S)",FALSE,"No Academic Eduction","Med det her lovforslag vil myndighederne få mulighed for at nægte udstedelse af rejselegitimation til udlændinge i de tilfælde, hvor ansøgeren flere gange inden for de seneste år har fået udstedt legitimation med den begrundelse, at det er mistet.Det er en grundlæggende god regel i flygtningekonventionen, at staterne har pligt til at udstede rejselegitimation til udlændinge, hvis de ikke selv kan skaffe sig pas fra deres hjemland. Det har hjulpet rigtig mange gennem årene. Men vi må også erkende, at der desværre er tilfælde, hvor udlændinge igen og igen beder om at få udstedt ny rejselegitimation fra de danske myndigheder. Socialdemokratiet har tidligere spurgt ind til handel med identitetspapirer, og vi har ønsket, at der bliver strammet op på området, så vi på den ene side fastholder, at mennesker har krav på legitimation, og på den anden side undgår svindel og handel med den slags dokumenter.Med det konkrete forslag skal en udlænding kunne nægtes rejselegitimation, hvis personen to gange inden for de seneste 5 år har fået udstedt nye dokumenter med den begrundelse, at de tidligere er bortkommet. Det kan vi godt støtte.Med lovforslaget lægges der desuden op til at genindføre straf, hvis man nægter at bidrage med oplysninger, der kan skabe et bedre grundlag for myndighederne at vurdere en sag på udlændingeområdet på. Jeg må indrømme, at jeg allerede troede, at der kunne straffes i sådan nogle sager, hvis ikke man bidrog til at få opklaret dem bedre. Vi har derfor ingen problemer med at støtte den her del af lovforslaget heller. Det virker fornuftigt.Med de ord ser vi frem til udvalgsbehandlingen.",NA,326
"222",15H 58M 0S,"Martin Henriksen",FALSE,"70","(DF)",FALSE,"No Academic Eduction","Tak for det. Jeg kan starte med at slå fast, at Dansk Folkeparti støtter lovforslaget.Der er efter vores opfattelse et stigende behov for at føre kontrol med de dokumenter, som udlændinge bruger til at rejse ind og ud af Danmark. De gældende regler gør det vanskeligt for myndighederne at bekæmpe misbrug af udlændinges rejsedokumenter, hvor en udlænding f.eks. sælger sin rejselegitimation til andre, så de kan benytte den i stedet for den person, som dokumenterne egentlig var tiltænkt. Lovforslaget har til formål at sikre, at udlændingemyndighederne kan nægte at udstede rejsedokumentation til udlændinge i tilfælde, hvor der er mistanke om misbrug, fordi ansøgerne inden for de seneste år har fået udstedt ny dokumentation en række gange, bl.a. med den begrundelse, som typisk bliver givet, at den er bortkommet.Vi synes, lovforslaget er sund fornuft, og det støtter vi naturligvis. Dog vil vi i udvalgsbehandlingen spørge ind til rækkevidden af lovforslaget, herunder om der er behov for at udvide myndighedernes muligheder for at inddrage udlændinges rejsedokumenter i en række tilfælde. Men med disse bemærkninger stemmer vi for.",NA,328
"223",15H 58M 0S,"Marcus Knuth",FALSE,"15790","(V)",FALSE,"No Academic Eduction","Som jeg tror jeg har sagt heroppefra mange gange før, mener vi i Venstre, at det er strengt nødvendigt, at der er styr på, hvilke udlændinge der rejser ind og ud af vores land. Har vi ikke det, udgør det en potentiel sikkerhedsrisiko. Derfor skal vi politikere give myndighederne de nødvendige redskaber, så de kan fastlægge udlændinges identitet. Et sådant redskab finder vi i det her lovforslag. Formålet er at styrke kontrolindsatsen på udlændingeområdet ved at give hjemmel til at nægte at udstede rejsedokumenter til flygtninge og fremmedpas til udlændinge, hvis der er mistanke om misbrug.Den her mistanke er ikke bare grebet ud af den blå luft, den stammer fra politiet og fra udlændingemyndighederne. Misbruget kan f.eks. være i form af udlån eller salg af identitets- og rejselegitimation med henblik på, at andre personer skal benytte dem. Mistanken opstår typisk, når en udlændings rejselegitimation flere gange bare sådan forsvinder inden for kort tid. Myndighederne vurderer altså helt klart, at der finder misbrug sted. Problemet er, at der i øjeblikket ikke er særlig meget, de kan gøre ved det. De kan kun nægte at udstede rejsedokumenter, hvis det vurderes nødvendigt af sikkerhedsmæssige grunde eller af hensyn til statens omdømme.I Venstre er vi enige i den foreslåede ændring, hvor en ansøger kan nægtes at få udstedt rejselegitimation, hvis den pågældende inden for en periode på 5 år har fået udstedt ny rejselegitimation to eller flere gange af den årsag, at den er bortkommet. Dog vil vi påpege, at det selvfølgelig er en balancegang, for det er en indskrænkelse af den personlige frihed, hvis man nægtes rejselegitimation og dermed ikke har mulighed for at bevæge sig. Men når det er sagt, har vi tillid til myndighedernes vurdering. Derudover tages der hensyn til de såkaldt særlige omstændigheder, der kan begrunde, at man ikke kan nægte en ny udstedelse, f.eks. hvis udlændinge kan bevise, at passet rent faktisk er bortkommet på ikkemistænkelig vis.Lovforslaget indeholder også en række andre punkter, men dem har vi i Venstre ikke nogen bemærkninger til. For os er det vigtigste, at det her lovforslag giver myndighederne et redskab, hvor man ved mistanke kan nægte at udstede ny rejselegitimation til udlændinge, hvis der er mistanke om misbrug. Det styrker vores sikkerhed og kontrol, og det kan have en præventiv effekt, således at færre forhåbentlig forsøger at misbruge udstedelsen af rejselegitimation. Derfor bakker Venstre op om forslaget.",NA,330
"224",15H 58M 0S,"Johanne Schmidt-Nielsen",FALSE,"147","(EL)",FALSE,"No Academic Eduction","Det her forslag har, som de foregående ordførere også har redegjort for, til formål at bekæmpe misbrug i forbindelse med udstedelse af fremmedpas. Konkret vil regeringen indføre en regel om, at hvis en person to gange inden for de seneste 5 år har fået udstedt et nyt fremmedpas, fordi det gamle er blevet væk, så kan personen ikke i de følgende 5 år få et nyt fremmedpas. Og konsekvenserne for den enkelte er helt åbenlyst ganske vidtrækkende, og som udgangspunkt vil personen herefter i 5 år være afskåret fra at rejse ud af Danmark.I Enhedslisten er vi helt enige i, at misbrug af id-dokumenter skal bekæmpes. Omvendt er retssikkerheden vigtig, og man kan jo altså ikke afvise, at en ærlig person, som ikke har snydt nogen og ikke har planer om at snyde nogen, kan være så uheldig at miste et fremmedpas og også at miste et fremmedpas to gange. At en person to gange har meldt sit fremmedpas som bortkommet, er jo altså ikke bevis for, at han eller hun har gjort sig skyldig i misbrug. Et andet element i lovforslaget er, at der indføres en mulighed for at spærre et fremmedpas eller et konventionspas, hvis myndighederne konstaterer, at personen også har et nationalitetspas. Og et tredje element er, at man vil gøre det strafbart at nægte at bidrage med oplysninger om en anden persons udlændingesag.For alle disse elementer gælder jo, at man må afveje, om bekæmpelsen af misbrug er så vigtig, at man vil acceptere, at konsekvenserne også kan ramme nogle mennesker, som ikke har haft til hensigt at begå misbrug.I Enhedslisten har vi ikke gjort endeligt op, hvordan vi vil stille os til lovforslaget, og vi har på nuværende tidspunkt nogle spørgsmål, som vi vil stille under udvalgsbehandlingen, bl.a. til omfanget af misbrug.",NA,332
"225",15H 59M 0S,"Laura Lindahl",FALSE,"1504","(LA)",NA,"204","Jamen de foregående ordførere har jo redegjort rigtig fint for det her lovforslag, og jeg vil egentlig bare tilføje, at Liberal Alliance tilslutter sig lovforslaget.",NA,334
"226",15H 59M 0S,"Josephine Fock",FALSE,"15783","(ALT)",FALSE,"No Academic Eduction","Tak for det. Vi står her i dag for at behandle regeringens forslag om at indføre øget kontrol i forbindelse med udstedelsen af rejselegitimation til udlændinge, og med det her forslag vil man bl.a. indføre en række bestemmelser, som giver Udlændingestyrelsen hjemmel til at nægte udstedelse af rejselegitimation til udlændinge, og det vil man gøre i de tilfælde, hvor der er mistanke om misbrug, og hvor tvingende hensyn til statens sikkerhed, den offentlige orden eller statens omdømme gør sig gældende, og så vil man genindføre straffesanktioner for tredjepersoner, som ikke bidrager med oplysninger til brug for behandlingen af asylsager, såfremt de har oplysninger i den pågældende sag.I Alternativet er vi helt enige i, at det er vigtigt at forebygge og bekæmpe misbrug af dansk udstedt rejselegitimation, og det gælder både for indehavere af dansk pas og for indehavere af konventionspas eller fremmedpas. Omvendt er det også utrolig vigtigt at sikre den fri bevægelighed, og det, der sker med det her lovforslaget, er, at man vil give udlændingemyndighederne hjemmel til at nægte at udstede rejselegitimation til udlændinge, hvis der er tale om misbrug.Hvornår er der så tale om misbrug? Sådan som det fremgår af bemærkningerne, er der grundlag for mistanke om misbrug, hvis man har ansøgt om rejselegitimation to gange inden for en periode på 5 år med den begrundelse, at ens rejselegitimation er bortkommet, medmindre ansøgeren kan godtgøre, at rejselegitimationen faktisk er bortkommet. Dermed flytter man jo bevisbyrden fra myndigheden til den, der søger om ny legitimation, og det er, sådan som jeg opfatter lovforslaget, nok, til at Udlændingestyrelsen kan nægte at udstede ny rejselegitimation.Der er også lagt op til en karensperiode på 5 år, og det er jo lang tid, altså, man kan ikke afvise, at ikke alle mister deres legitimation af ond vilje, om man så må sige. Så i Alternativet har vi heller ikke gjort op, hvad vores stillingtagen er. Vi har også en række spørgsmål, vi gerne vil stille til ministeren, bl.a. om, hvad der konkret ligger i tvingende hensyn til statens sikkerhed og den offentlige orden, og hvorvidt det skal fortolkes. Så vi ser frem til udvalgsbehandlingen.",NA,336
"227",16H 0M 0S,"Sofie Carsten Nielsen",FALSE,"100","(RV)",TRUE,"Academic Eduction","Tak for det. Det her lovforslag skærper kontrollen med rejselegitimation for udlændinge i Danmark. Og det bakker vi i udgangspunktet op om i Det Radikale Venstre. Vi ved, at menneskesmuglerne på det groveste udnytter mennesker for at skaffe falske legitimationspapirer, de kan sælge. Og det ønsker vi at bekæmpe.Men vi har en række udeståender, som vi skal have svar på. Hvad menes der f.eks. mere præcist med, at myndighederne kan nægte at udstede pas af hensyn til statens omdømme? Det er noget, Institut for Menneskerettigheder også anfører i deres høringssvar. Jeg er simpelt hen i tvivl; taler vi her om det lidt mere opdaterede begreb forholdet til andre lande? Jeg ved, at begreberne bruges forskelligt, og at noget er lidt ældre end andet.Institut for Menneskerettigheder spørger også i deres høringssvar til, hvordan vidnefritagelsesreglerne i retsplejeloven hænger sammen med lovforslaget. Det håber jeg at ministeren måske kan redegøre for. Og ellers stiller jeg det selvfølgelig som spørgsmål i udvalgsbehandlingen. Altså, kan reglerne f.eks. betyde, at det ikke er muligt at gennemtvinge den straffesanktion, som lovforslaget lægger op til?Flere af høringssvarene efterspørger også nogle lidt mere præcise og konstaterbare kriterier for, hvornår der er tale om misbrug. Og det vil jeg også meget gerne se. Klare kriterier er vigtige, når vi har at gøre med så indgribende et lovforslag som dette, hvor man vil tage identitetspapirer fra folk. Helt grundlæggende mangler jeg også en lidt mere klar redegørelse for, hvorfor det er, at de eksisterende regler ikke er tilstrækkelige til at bekæmpe misbrug af rejselegitimation. Det kan meget, meget vel være, at det er sådan, og så vil vi gerne støtte det her, men jeg synes bare ikke, jeg kan finde den tydelige argumentation, og jeg synes, den bør være tydelig i så alvorlige sager. Så vi er positivt afventende.Men bare lige til sidst vil jeg nævne, at fru Josephine Fock jo stillede det spørgsmål, om det så bliver op til vedkommende, som er under mistanke, ligesom at dokumentere, hvordan man har mistet sine identitetspapirer. Og der vil jeg blot håbe, at ministeren vil bekræfte, at det jo skal være flygtningekonventionens paragraffer, der gælder her, altså at det er af hensyn til statens sikkerhed, hvis man inddrager legitimationspapirer. Der skal være alvorlige grunde til det, og ikke blot det, at de er bortkommet.",NA,338
"228",16H 0M 0S,"Holger K. Nielsen",FALSE,"33","(SF)",TRUE,"Academic Eduction","Vi er enige i den præmis, der ligger for det her lovforslag, nemlig at det er et problem med falske pas og falske legitimationspapirer, og at staten derfor stilles over for nogle udfordringer, altså hvordan det kan håndteres, og at det derfor også er rimeligt at diskutere, hvordan man kan få nogle mere effektive kontrolmekanismer i forhold til det. Det er så også derfor, at vi som udgangspunkt er positive over for det her lovforslag. Der er nogle retssikkerhedsmæssige problemstillinger, nogle definitionsmæssige uklarheder – måske – i lovforslaget, som også er påpeget i forskellige af de høringssvar, som er kommet, og som vi skal have afklaret. Så vi vil afvente vores endelige stillingtagen, til det her lovforslag har været behandlet i udvalget.",NA,340
"229",16H 1M 0S,"Naser Khader",FALSE,"668","(KF)",TRUE,"Academic Eduction","Vi skal passe på Danmark, og vi ønsker kontrol med, hvem der krydser vores grænser. Derfor skal vi gøre alt, hvad vi kan for at hindre misbrug af pas. Som det er i dag, er det muligt at videresælge sit pas til brug for andre. Der er et hul i lovgivningen, og det skal så vidt muligt lukkes. Derfor støtter vi ministerens forslag om, at udlændingemyndighederne i fremtiden skal kunne nægte at udstede særlig rejselegitimation til udlændinge i tilfælde, hvor der er mistanke om misbrug af pas. Vi støtter også ministerens forslag om, at det skal være muligt at spærre danskudstedte pas, hvis en udlænding både er i besiddelse af et dansk pas samt et nationalt pas og vedkommende ikke ønsker at deponere sit ene pas hos Udlændingestyrelsen. Alt i alt er det fornuftige forslag imod pasmisbrug, og det støtter vi selvfølgelig.",NA,342
"230",16H 1M 0S,"Inger Støjberg",FALSE,"182","(V)",FALSE,"No Academic Eduction","Tak for det. Og tak for modtagelsen af lovforslaget her. Formålet med lovforslaget er jo helt enkelt at bekæmpe misbrug af pas, hvilket flere også har været inde på, dvs. pas, der udstedes til udlændinge, og dermed styrke kontrolindsatsen på udlændingeområdet. De danske pas, som i dag udstedes til udlændinge, er teknisk avancerede og relativt vanskelige at forfalske, og det er selvfølgelig den positive del af det her, men samtidig ser vi både her i Danmark, men også i andre europæiske lande en stigning i det, der kaldes lookalikemisbrug, dvs. misbrug, hvor et pas benyttes af en anden person end passets retmæssige ejer – typisk ved at den pågældende låner eller simpelt hen sælger passet til en anden. Og det betyder, at personer med tilknytning til f.eks. organiseret kriminalitet eller terrororganisationer kan rejse ind og ud af landet forholdsvis enkelt, og uden at vi nødvendigvis kender deres rette identitet.Derfor skal vi gøre alt, hvad vi kan, for at bekæmpe dette misbrug og for at styrke kontrolindsatsen på udlændingeområdet. Det er i dag forholdsvis let for en udlænding i Danmark at få udstedt et nyt pas, og samtidig er der ikke nogen øvre grænse for, hvor mange gange en udlænding kan få udstedt et nyt pas, hvis f.eks. det tidligere udstedte pas er bortkommet. Og det går ganske enkelt ikke.Vi har et stort behov for at vide, hvem der krydser vores grænser, og vi har et behov for at kende identiteten på de udlændinge, der allerede opholder sig her i Danmark. Kender vi ikke identiteten på udlændinge, vil det potentielt kunne udgøre en sikkerhedsrisiko.Med lovforslaget, som vi behandler i dag, foreslår regeringen at tilvejebringe hjemmel til, at udlændingemyndighederne kan nægte at udstede særlig rejselegitimation til udlændinge i tilfælde, hvor der er mistanke om misbrug. Mistanken om misbrug kan som nævnt f.eks. foreligge, hvis udlændingen inden for de seneste år har fået udstedt ny rejselegitimation flere gange med den begrundelse, at rejselegitimationen er blevet væk.Lovforslaget betyder også, at det vil være muligt at spærre et dansk udstedt pas i Det Centrale Pasregister, hvis udlændingen både har et dansk udstedt pas og et nationalt udstedt pas og udlændingen ikke ønsker at deponere det ene pas hos Udlændingestyrelsen.Med lovforslaget begrænser vi antallet af pas, der er i omløb, og dermed muligheden for misbrug. Jeg er dog ikke så naiv, at jeg tror, at vi med det her lovforslag kan komme al form for misbrug af pas til livs, men det er et nødvendigt og vigtigt skridt i den rigtige retning.Lad mig så også nævne, at regeringen med lovforslaget ønsker at genindføre straf for overtrædelse af den oplysningspligt, der kan pålægges en person, som skønnes at kunne bidrage med oplysninger til en andens udlændingesag. For regeringen er det afgørende, at udlændingemyndighederne har alle nødvendige instrumenter til rådighed for at sikre, at sagerne bliver oplyst  fyldestgørende. Oftest vil oplysninger fra andre personer end udlændingen selv være af afgørende betydning i udlændingesager, og derfor er det også vigtigt, at vi får oplyst udlændingesagerne til fulde.Med genindførelsen af straf sendes der et klart signal om, at udlændingemyndighederne skal meddeles de oplysninger, som er nødvendige til brug for sagens behandling, uanset om oplysningerne hidrører fra den person, sagen vedrører, eller andre personer end udlændingen selv. Generelt vil jeg sige, at jeg mener, at det selvfølgelig er helt ret og rimeligt, at der er en konsekvens, hvis man ikke efterlever de påbud, som myndighederne har givet.Til sidst er der sådan set bare igen at takke for den modtagelse, som lovforslaget her har fået. Og jeg forstår, at der kommer en række spørgsmål under udvalgsbehandlingen.",NA,344
"231",16H 1M 0S,"Mattias Tesfaye",FALSE,"15770","(S)",FALSE,"No Academic Eduction","Vi skal i dag behandle et lovforslag, der vil justere, hvordan der fordeles flygtninge mellem kommunerne, forhindre utilsigtede virkninger i forbindelse med boligplacering samt bringe vores lov om danskuddannelse i overensstemmelse med EU-retten. Jeg vil godt starte med at sige, at Socialdemokratiet kan støtte forslagene.For os er det en meget vigtig og afgørende hjørnesten i dansk udlændingepolitik, at nyankomne flygtninge fordeles til kommuner, alt efter hvor der i forvejen bor flest med udenlandsk baggrund. Hvis integrationen skal lykkes bedre, er det meget vigtigt, at hele landet tager sin del af ansvaret. På Københavns Vestegn er der kommuner, der ikke har modtaget nyankomne flygtninge i snart 20 år – jeg bor selv i en af dem – mens andre kommuner som f.eks. Rudersdal eller Ringkøbing-Skjern har modtaget flygtninge de seneste mange år.Vi har også altid støttet, at kommunerne frivilligt først skal have mulighed for at forhandle det kommende års fordelingskvote, før ministeriet eventuelt træder til med et diktat. Med de udsving, der har været i indrejsetallene, har der været unødigt store administrative opgaver med modtagelsen af de nyankomne i kommunerne. Vi er derfor glade for, at det er lykkedes at blive enig med Kommunernes Landsforening om en forenklet procedure, således at forhandlingen om regionskvoterne droppes, ligesom at ændringer i landstallet ikke udløser nye kommunale forhandlingsrunder, men blot vil betyde en relativ reduktion eller forøgelse af det allerede aftalte antal, som kommunen skal modtage det kommende år.Det andet element i lovforslaget, der skal sikre, at familiesammenførte ikke søger asyl med henblik på at komme foran i boligkøen, virker selvfølgelig også fornuftigt, men jeg må indrømme, at jeg er i tvivl om, hvorvidt det her overhovedet er et større problem. Men i det omfang at nogle forsøger at snyde sig foran i køen boligkøen, er det selvfølgelig åbenlyst, at vi skal have stoppet det.Endelig indeholder lovforslaget også en ny bestemmelse om, at danske statsborgere, der starter danskuddannelse, skal være omfattet af de samme regler om bl.a. økonomisk depositum, som gælder for udlændinge, der er kommet hertil for at arbejde eller studere. På den måde bliver udlændinge ikke diskrimineret i forhold til sociale ydelser, og dermed er lovgivningen ikke i strid med EU-retten. De danske statsborgere, der vil blive påvirket af det her, kan f.eks. være grønlændere, færinger eller folk, der er født i udlandet at danske forældre.Socialdemokratiet kan støtte lovforslaget i sin helhed.",NA,347
"232",16H 1M 0S,"Johanne Schmidt-Nielsen",FALSE,"147","(EL)",FALSE,"No Academic Eduction","Hvis en mindreårig er kommet til Danmark uledsaget og så efterfølgende får familiesammenført forældrene, er der i dag i loven en mulighed for, at de familiesammenførte forældre kan skifte status og dermed få mulighed for at få en selvstændig bolig. Hvis jeg forstår det her lovforslag rigtigt – jeg vil stille nogle spørgsmål til det – er det sådan, at den mulighed, der i dag eksisterer i loven, forsvinder. Det synes jeg vil være et ret stort problem. For hvis en mindreårig kommer hertil og forældrene efterfølgende hentes hertil, er det jo sådan set rimeligt nok, at man finder en bolig, som passer til den familie. Hvis jeg har forstået lovforslaget rigtigt og det forholder sig sådan, kan socialdemokraterne så ikke se, at det er problem at fjerne den mulighed?",NA,349
"233",16H 2M 0S,"Mattias Tesfaye",FALSE,"15770","(S)",FALSE,"No Academic Eduction","Jeg vil starte med at sige, at det også fremgår af lovforslaget, at der selvfølgelig er en undtagelsesbestemmelse. Når jeg har læst lovforslaget, har det faktisk ikke så meget været med sådan et eksempel i tankerne. Jeg må indrømme, at mine tanker mere gik i retning af de historier, der har været ude fra Tårnby. Jeg tror nok, der var et konkret eksempel på en familie eller en person, som var kommet hertil som familiesammenført, som så havde søgt asyl og var hoppet foran i en boligkøb, og det skabte selvfølgelig lidt diskussion. Det skabte også efterfølgende diskussion, om det nu var et reelt eksempel. Det er derfor, jeg har prøvet at finde ud af i forbindelse med forberedelsen af det her lovforslag, om der egentlig er et større problem, eller om vi reagerer på en enkeltsag ude i Tårnby, som der måske alligevel ikke var så meget i. Men jeg glæder mig da også til at se svaret på Enhedslistens spørgsmål.",NA,351
"234",16H 2M 0S,"Johanne Schmidt-Nielsen",FALSE,"147","(EL)",FALSE,"No Academic Eduction","Hvis det er korrekt forstået, at forældre, som familiesammenføres med et barn, der er kommet til Danmark uledsaget og har fået asyl, med det her lovforslag mister den mulighed, der i dag er i loven, for, at de kan få en bolig, som passer til familiens størrelse, på trods af at de er familiesammenført og altså ikke har fået asyl i første omgang, vil Socialdemokraterne så være med til at stille et ændringsforslag?",NA,353
"235",16H 3M 0S,"Mattias Tesfaye",FALSE,"15770","(S)",FALSE,"No Academic Eduction","Jeg vil lige starte med at se svaret fra ministeren på, om det nu er korrekt forstået, før jeg forholder mig til det.Men jeg vil sige helt generelt, at det jo ikke er sådan, at de bare ikke kan få en bolig. Det betyder bare, at de skal indgå i de almindelige regler, der er i vores samfund, som også gælder for alle andre borgere, som står i en situation, hvor de mangler en bolig og skal henvende sig på kommunen. Det her er jo en diskussion om, hvorvidt den særlige privilegerede adgang til en bolig, som nogle grupper har, også skal gælde for de her familiesammenførte eller for den her specifikke gruppe, som måske søger familiesammenføring af hensyn til lettere at kunne få en bolig. Så lad os nu lige starte med at læse det svar.",NA,355
"236",16H 3M 0S,"Martin Henriksen",FALSE,"70","(DF)",FALSE,"No Academic Eduction","Tak for det, formand. Forslaget indebærer, at en udlænding, der skifter opholdsgrundlag til flygtning, altså en udlænding, som allerede er her, selv fremadrettet må skaffe en bolig på lige fod med andre boligsøgende, og det kan Dansk Folkeparti naturligvis støtte, al den stund at vi tidligere har efterlyst, at man fik rettet op på lovgivningen på det her område; den er efter vores opfattelse åbenlyst urimelig. Vi opfordrer også ministeren til at afskaffe retskravet på en bolig for alle såkaldte flygtninge og ikke kun for en mindre gruppe, som er det, man lægger op til med det her. Men det ændrer ikke noget ved, at lovforslaget er et skridt i den rigtige retning.Forslaget indebærer også, at en udlænding, der f.eks. på grund af begået kriminalitet har mistet eller er blevet nægtet forlængelse af sin opholdstilladelse og herefter på ny meddeles opholdstilladelse som flygtning, selv må skaffe sig en bolig på lige fod med andre boligsøgende personer, og det er jo indlysende rigtigt, men det undrer mig, at regeringen mener, at kriminelle udlændinge i det her tilfælde skal have lov til at opholde sig i Danmark; det kunne man sådan set også godt overveje at gøre op med. Men det er naturligvis godt, at det offentlige ikke længere skal anvise boliger til kriminelle, men hvorfor skal vi overhovedet tillader, at de bor her. Det kan godt være svært at forstå.Lovforslaget indeholder også en række ændringer i forhold til fordelingen af såkaldte flygtninge til det enkelte regioner og kommuner, og umiddelbart har vi ingen problemer med ændringerne, da de dybest set er ligegyldige i forhold til at begrænse tilstrømningen til Danmark. Allerhelst så Dansk Folkeparti, at flygtninge bliver på asylcentrene, indtil de kan hjemsendes, og det er vores udgangspunkt, at flygtninge ikke skal integreres, men at de skal vende tilbage til deres hjemland.Med hensyn til ændringerne af reglerne for grønlændere, færinger og udenlandsdanskere, der ønsker danskundervisning, vil vi i udvalgsbehandlingen stille en række spørgsmål for at få skabt klarhed over, præcis hvad ændringerne dækker. Men der er tale om en række ganske rimelige opstramninger, opstramninger, som Dansk Folkeparti også tidligere selv har efterlyst, og derfor regner jeg bestemt med, at vi stemmer for forslaget.",NA,357
"237",16H 3M 0S,"Marcus Knuth",FALSE,"15790","(V)",FALSE,"No Academic Eduction","Vi har jo sådan set allerede været inde på det vigtigste i det her lovforslag, men bare lige for at understrege: Det altoverskyggende, vigtigste punkt for mig i det her lovforslag er, at man ikke skal kunne shoppe rundt i opholdsgrundlag, når man allerede er kommet til Danmark. Forslaget indebærer nemlig, at en udlænding, der skifter opholdsgrundlag til f.eks. asylansøger, og som ikke allerede har en bolig, fremover selv må skaffe sig en bolig på lige fod med andre boligsøgende.Ordføreren fra Socialdemokratiet var lidt inde på det, men vi har jo det her eksempel fra Tårnby Kommune, der fint illustrerer, hvad det her lovforslag ønsker at forhindre. Her oplevede kommunen, at en uledsaget flygtning kom til Danmark og efterfølgende fik sin familie til Danmark gennem familiesammenføring. Da familien kom hertil – det vil sige, at de havde fået ophold i Danmark, de var i sikkerhed – skiftede de alle status fra familiesammenførte til asylansøgere. Og dermed opnåede de en række fordele, såsom at kommunen skal stille en permanent bolig til rådighed for dem foran andre i boligkøen. Og det er jo et klokkeklart misbrug af lovgivningen på et område og et klokkeklart misbrug af mennesker, som er kommet hertil for at få vores beskyttelse, og som derefter går ud og misbruger vores system. Derfor bakker vi i Venstre selvfølgelig op om, at der skal sættes en stopper for det her.Så var ordføreren fra Socialdemokratiet lidt inde på, hvor mange mennesker det drejer sig om. Det er jo ikke bare den her ene familie i Tårnby Kommune; ifølge de tal, jeg har, er det op mod 20 pct. af dem, der søger asyl i Danmark, som allerede har et opholdsgrundlag i Danmark. Det vil sige, at man er kommet til Danmark og man er i sikkerhed, og alligevel er det op mod 20 pct., der ønsker at skifte opholdsgrundlag. Det synes jeg jo er ret absurd. Derudover letter lovforslaget den administrative byrde for kommunerne. Det giver større forudsigelighed for kommunerne i visiteringen af flygtningene, og kommunerne får bedre mulighed for selv at planlægge modtagelsen af nye flygtninge.Så Venstre ser alt i alt det hele som en klar forbedring på området, og derfor bakker vi op om lovforslaget.",NA,359
"238",16H 3M 0S,"Johanne Schmidt-Nielsen",FALSE,"147","(EL)",FALSE,"No Academic Eduction","Lige indledningsvis en bemærkning til hr. Marcus Knuths tale. Nu handler det her lovforslag jo ikke om at forbyde mennesker at skifte opholdsgrundlag. Altså om at forbyde mennesker, som er kommet hertil som familiesammenførte, at få en status som f.eks. enlige flygtninge og få asyl selv – og heldigvis for det. Jeg kan forstå, at hr. Marcus Knuth er meget fornærmet eller forarget over, at der er nogle, der gør det.Jeg er vældig glad for, at f.eks. kvinder, der kommer hertil som familiesammenførte til en mand, som har fået asyl i Danmark, har mulighed for at få et selvstændigt opholdsgrundlag ved at få asyl. For ved at de får det selvstændige opholdsgrundlag, har de f.eks. mulighed for at forlade deres mand uden at blive smidt ud af Danmark. Hvis de kun er her i kraft af en familiesammenføring, vil de blive smidt ud af Danmark, når de bliver skilt fra deres mand.Jeg synes, at man så tit hører bl.a. hr. Marcus Knuth tale om rettigheder i forhold til kvinder med f.eks. flygtningebaggrund. Man er fuldstændig blind for netop de kvinder, hvis man, som hr. Marcus Knuth lige gjorde, at det er et problem, at de sikrer sig et selvstændigt opholdsgrundlag. Det selvstændige opholdsgrundlag betyder, at de ikke er et hundrede procent afhængige af deres mænd. Men det er ikke det, som det her lovforslag handler om.For Enhedslisten er det vigtigste og afgørende element i det her forslag de foreslåede nye regler om boligplacering af flygtninge. Og anledningen er tilsyneladende en sag, der kom frem i BT i februar i år, hvor ministeren kaldte det, og jeg citerer, »krævementalitet, griskhed og mangel på taknemmelighed« at familien til en 9-årig syrisk pige i Tårnby benyttede sig af muligheden for at opnå flygtningestatus, efter at de havde fået familiesammenføring til Danmark. Og med den flygtningestatus fik de altså ret til at få anvist en familiebolig og kunne flytte fra den lejlighed, hvor de midlertidigt havde fået husly hos nogle slægtninge, og hvor de boede ti personer sammen på alt for lidt plads.Udgangspunktet i Danmark i dag er, at familiesammenførte skal flytte ind hos den person, de er familiesammenført med. Men i ganske særlige tilfælde – f.eks. når forældre og søskende til en mindreårig flygtning bliver familiesammenført til Danmark – mener jeg helt klart, at det bør være myndighedernes opgave at finde en bolig til familien. Det skriver Dansk Flygtningehjælp i øvrigt også i deres høringssvar, og det er vi helt enige med dem i. Det virker, som om der er lidt uklarhed om det, men som vi forstår lovforslaget, forsvinder den mulighed, hvis det her lovforslag bliver vedtaget.I bemærkningerne til lovforslaget står der, at lovændringen vil have begrænset praktisk betydning, fordi der er tale om et fåtal af sager. Jeg skulle hilse og sige, at jeg bestemt ikke mener, at det er et problem eller et udtryk for griskhed, når familien til den 9-årige pige ændrer status fra familiesammenført til flygtning og dermed får mulighed for at få en bolig. Det mener jeg da er helt oplagt, altså at sikre dem en passende bolig. Det er ikke griskhed, og jeg mener heller ikke, det er misbrug. Det er fornuftigt, at den mulighed eksisterer.To andre elementer i lovforslaget er mindre problematiske. Regionsforhandling om fordeling af flygtninge i kommunerne finder ikke sted i praksis, og derfor er der heller ikke noget problem med at afskaffe dem. At danske statsborgere fremover skal betale depositum, hvis de deltager i danskuddannelse, ser vi i udgangspunktet ikke de store problemer i. Vi skal dog have afklaret, om det han have nogle uheldige konsekvenser for danske statsborgere fra Grønland og Færøerne, som benytter sig af danskuddannelsestilbud i Danmark og har brug for danskuddannelsestilbud i Danmarks. Så det vil vi også stille spørgsmål til i lovbehandlingen.Til allersidst vil jeg sige, at jeg synes, det er en uskik at lave sådan nogle lovforslag som det her, hvor man blandet alt muligt sammen. Altså at vi står og diskuterer et lovforslag, som både handler om danskuddannelse og om boligplacering. For de to ting har ikke noget med hinanden at gøre, og det bliver en sjusket lovbehandling, når jeg f.eks. skal stå her og på 5 minutter udlægge vores holdning til så forskellige elementer. Jeg synes, det er ærgerligt, at vi bliver ved med at se de her bunkelovforslag. Det skaber simpelt hen dårlig kvalitet i lovbehandlingen.",NA,361
"239",16H 4M 0S,"Marcus Knuth",FALSE,"15790","(V)",FALSE,"No Academic Eduction","Mange tak. Og jeg beklager, hvis jeg ikke var klar nok i min ordførertale. Det, jeg synes er et problem, er, når folk skifter opholdsgrundlag med det formål at få flere goder, som de ellers ikke ville have haft ret til. Så lad mig spørge ordføreren direkte.Lad os sige, at ordføreren var i en uheldig situation og stod i en kommune og manglede en bolig. Hvordan ville ordføreren så selv have det med, at der kommer personer hertil, som får beskyttelse, ophold og alt det, som Danmark tilbyder dem som familiesammenførte, og de så pludselig springer ordføreren over i boligkøen ved bare at skifte opholdsstatus?",NA,363
"240",14H 11M 0S,"Johanne Schmidt-Nielsen",FALSE,"147","(EL)",FALSE,"No Academic Eduction","Jeg kan godt forstå, at der er danske borgere, som er dybt frustrerede over, at de ikke kan få en bolig. Det kan jeg godt forstå, og det viser for mig at se, at vi i den grad mangler adgang til billige boliger, som mennesker kan betale.Vi ved jo, at det særlig gælder for dem, der er ramt af regeringens kontanthjælpsloft og dens øvrige reformer, som har betydet meget for de danske borgere, der har meget, meget svært ved at finde en bolig, de kan betale. Det er særlig dem, der står i de her problemer, og jeg kan godt forstå, at de bliver frustreret. Og jeg synes samtidig, det er klogt, at når der kommer flygtninge til Danmark, siger vi ikke til dem, at de skal bo på gaden. Vi siger: Vi hjælper jer selvfølgelig med at skaffe en bolig. For Søren hvor ville der opstå endnu større integrationsproblemer, hvis vi ikke hjalp mennesker med at finde en bolig, når de kommer hertil fra f.eks. Syrien. Og i dag giver lovgivningen mulighed for, at hvis et barn kommer hertil alene uden far og mor, så kan far og mor komme hertil, og så kan de skifte opholdsgrundlag fra familiesammenført til flygtningestatus og derved få mulighed for at få en bolig, som passer til den familie. Det er da fornuftigt.",NA,365
"241",14H 12M 0S,"Marcus Knuth",FALSE,"15790","(V)",FALSE,"No Academic Eduction","Det vil sige, at ordføreren synes, det er helt i orden, at man kan springe boligkøen for danskere over. Altså, der er jo tale om mennesker, der ikke står på gaden. De her mennesker, som kommer hertil som familiesammenførte, har jo altså tag over hovedet. Vi taler om en anden form for mere sådan permanent bolig. Men det vil altså sige, at ordføreren synes, det er helt okay, at man ved at skifte opholdsstatus således kan springe danskerne over i køen.",NA,367
"242",14H 17M 0S,"Johanne Schmidt-Nielsen",FALSE,"147","(EL)",FALSE,"No Academic Eduction","Altså, flygtninge kan generelt springe danskere over i køen forstået på den måde, at hvis du kommer hertil som flygtning, er de danske myndigheder og kommunerne forpligtet til at finde et sted at bo til dig. Og jeg kan som sagt godt forstå, at man som dansker kan blive frustreret over det. Men jeg synes, det er klogt, at vi ikke lader flygtninge bo på gaden. Til gengæld synes jeg ikke, det er særlig klogt, at regeringen laver reformer som f.eks. kontanthjælpsloftet, som betyder, at en masse danske borgere altså får endnu sværere ved at finde et sted, som er til at betale, og hvor de kan bo.",NA,369
"243",14H 17M 0S,"Mattias Tesfaye",FALSE,"15770","(S)",FALSE,"No Academic Eduction","Jeg har taget ordet, fordi jeg synes, det kan fremstå sådan i debatten, at så kan de her mennesker ikke få noget sted at bo. Det, vi diskuterer, er, om de skal have anvist en bolig efter integrationslovens regler eller efter de almindelige boligsociale kriterier, som der ligger i alle danske kommuner, og som alle borgere i landet er underlagt, hvis de mangler en bolig. Der vil alle familier, uanset hvor de kommer fra, så blive vægtet efter de samme hensyn og ud fra de samme kriterier, uanset om de er flygtninge, eller de har boet her i mange generationer. Jeg tror, det er vigtigt for opbakningen til vores flygtningepolitik i det her land, at vi ikke ender i en situation, hvor nogle mennesker kan skifte opholdsgrundlag med det formål at hoppe foran i boligkøen.Så jeg vil bare spørge Enhedslisten, om det egentlig ikke er meget rimeligt, at de, hvis der er en 9-årig pige, der får sine forældre til Danmark, og de bor et sted, og de har et tag over hovedet, i det omfang, de skal bruge en passende bolig, så må stille sig op i den samme kø og vejes på den samme vægt som alle andre, henvende sig på rådhuset ligesom alle andre. Og så må man vurdere, om de har behov for en bolig, og hvor hurtigt de har behov for en bolig – ligesom det gælder for alle andre mennesker.",NA,371
"244",14H 18M 0S,"Johanne Schmidt-Nielsen",FALSE,"147","(EL)",FALSE,"No Academic Eduction","Altså, som jeg forstår sagen med den 9-årige pige, som blev kaldt grisk – jeg må sige, at det er helt vildt, at en minister kan finde på at kalde en 9-årig pige for grisk – så boede den familie hos nogle slægtninge. Det vil sige, at de boede ti mennesker på meget lidt plads. Det synes jeg ikke er klogt. Det tror jeg er et ualmindelig dårligt udgangspunkt for integration. Jeg synes, det er vigtigt, at vi får skabt god integration, og det er meget vigtigt, at der bliver sat ind meget hurtigt. Derfor synes jeg også, det er klogt, at der i lovgivningen er en mulighed for, at man kan skifte opholdsgrundlag og dermed få adgang til en passende bolig. Og som jeg forstår det her lovforslag, er det den mulighed, der forsvinder. Den mulighed eksisterer i dag, altså bl.a. når et mindreårigt barn er kommet hertil alene, og det så får far og mor familiesammenført. Jeg må sige, at jeg synes, det er klogt, at den familie ikke bor hos nogle slægtninge, ti mennesker i en lejlighed, men at de får deres egen bolig.",NA,373
"245",14H 18M 0S,"Mattias Tesfaye",FALSE,"15770","(S)",FALSE,"No Academic Eduction","Jeg glemmer det her med, at man skal trykke sig ind igen. Jeg har ikke kaldt nogen grisk eller noget. Jeg siger bare, at hvis en familie bor ni mennesker eller ti mennesker sammen i en lejlighed og de møder op nede på rådhuset og siger, at vi bor ni eller ti mennesker sammen i en lejlighed, så vil de jo blive vægtet på samme måde som en familie, der har boet her i mange generationer, og som siger, at vi bor ni eller ti mennesker sammen i en lejlighed. Jeg forstår bare ikke, hvorfor den her specifikke familie så skal foran i køen. Og er det ikke vores ansvar som lovgivere at sikre, at borgere ikke bliver forskelsbehandlet? Det er jo det, som den eksisterende lovgivning desværre åbner mulighed for, og er det ikke netop det, som det her lovforslag prøver at tage hensyn til?",NA,375
"246",14H 18M 0S,"Johanne Schmidt-Nielsen",FALSE,"147","(EL)",FALSE,"No Academic Eduction","Vi har en lovgivning, som man kan sige forskelsbehandler. Vi har nemlig en lovgivning, som betyder, at hvis du får asyl i Danmark, skal kommunen finde en bolig til dig. Der er jo ikke en lovgivning, som betyder, at kommunen skal finde en bolig til alle andre mennesker. Der er en lovgivning, som sikrer, at hvis du har fået asyl i Danmark, så skal kommunen finde en bolig til dig. Grunden til, at vi har den lovgivning, er jo, at vi siger, at hvis du kommer fra f.eks. Syrien, så er det ualmindelig svært at finde en bolig selv, og derfor har man altså som flygtninge den ret. Jeg tror i øvrigt, at det er rigtig, rigtig klogt for os alle sammen, for jeg tror, det er et rigtig godt udgangspunkt for en integration, at man med det samme får et sted at bo.Vi har så også en lovgivning, som betyder, at hvis du er kommet som uledsaget barn og får dine forældre familiesammenført, kan du skifte status, og så kan de også få en bolig. Jeg synes, det er klogt, at de ikke på noget tidspunkt kommer til at bo ti i en lejlighed, men at de får deres egen bolig.",NA,377
"247",14H 18M 0S,"Laura Lindahl",FALSE,"1504","(LA)",NA,"204","Med det her forslag justerer man dels reglerne for fordelingen af flygtninge mellem kommunerne, dels reglerne for boligplacering.Hvad angår fordelingen mellem kommunerne, har mange kommuner oplevet processen som administrativt tung, og derfor har man sammen med KL fundet frem til et enklere og mere smidigt system. Det er rigtig fornuftigt.I forhold til boligplaceringen lægges der i forslaget op til, at man ikke skal boligplaceres, hvis man skifter opholdsgrundlag, så kommer man f.eks. til Danmark som familiesammenført, skal det offentlige ikke anvise en bolig. Med forslaget vil det så heller ikke være tilfældet, hvis den familiesammenførte efterfølgende søger om og meddeles asyl, og det synes vi i Liberal Alliance sådan er fair nok.Derfor støtter vi forslaget.",NA,379
"248",14H 19M 0S,"Josephine Fock",FALSE,"15783","(ALT)",FALSE,"No Academic Eduction","Tak for det. Det lovforslag, vi nu står med her, L 97, handler om ændring af både integrationsloven og lov om danskuddannelse til voksne udlændinge m.fl. Lovforslaget indeholder en række ændringer af integrationsloven, idet man vil justere kvotefordelingsreglerne og ændre boligplaceringsordningen, og jeg tager først boligplaceringsordningen. Man vil gøre det klart i loven, at hvis en udlænding skifter opholdsgrundlag... Nej. Undskyld!Jeg vil gerne først lige tage den første del af lovforslaget, som omhandler justering af kvotefordelingsreglerne, og sige, at den del synes vi lyder fornuftigt. Det med at afskaffe regionsforhandlingerne i forbindelse med flygtningefordelingen synes vi er positivt, ligesom vi synes det er postitivt at man vil ændre udsvingningsrammen for landstallet, og den del har vi ingen bemærkninger til. Det er rigtig positivt.Så kommer vi til boligplaceringsordningen: Man vil gøre det klart i loven, at hvis en udlænding skifter opholdsgrundlag, skal vedkommende ikke have mulighed for at få anvist bolig efter integrationslovens regler om boligplacering.Den del af lovforslaget synes vi faktisk er rigtig problematisk. Det er sådan i dag, at hvis en udlænding flytter fra en kommune til en anden, overtager den nye kommune integrationsansvaret, og udlændingen kan fortsætte sit integrationsprogram i tilflytningskommunen, men tilflytningskommunen er ikke forpligtet til at anvise bolig; integrationsloven tager ikke stilling til, om der skal anvises bolig, såfremt tilflytteren ikke har fået anvist permanent bolig i fraflytterkommunen. Det nye, der ligger i det her lovforslag, er, at man får frataget den mulighed. Det, som fremgår af Dansk Flygtningehjælps høringssvar – og det er nok det, jeg gerne vil problematisere her i min tale – er, at det er meget svært for flygtninge at finde fast bolig, da der er et begrænset antal boliger. Det kræver et netværk, boliger er ofte dyre, og integrationsydelsen er meget lav. Samtidig viser års erfaring ifølge Dansk Flygtningehjælp, at muligheden for at etablere sig i fast bolig er vigtigt for flygtningefamiliers integrationsproces.Derfor er vi meget kritiske over for den del af lovforslaget.Den sidste del af lovforslaget om danskundervisningen synes vi også er problematisk, for så vidt angår danske statsborgere fra Grønland og Færøerne. Vi er selvfølgelig enige i, at man skal overholde EU-lovgivningen, sådan som det også fremgår af lovforslaget, men vi tænker, om man i virkeligheden ikke kunne vende det hele om, således at alle bliver sidestillet uden at skulle betale, i og med at det er en fordel, at alle lærer dansk hurtigst muligt.Så vi er kritiske, og vi er ærgerlige over, at der er så mange elementer i det her lovforslag, der er rodet sammen. Vi vil gerne have forslaget skilt, og vi vil prøve at foreslå i udvalget, om man skal skille den første del fra det øvrige. Så vi er afventende i forhold til udvalgsbehandlingen.",NA,381
"249",14H 19M 0S,"Mattias Tesfaye",FALSE,"15770","(S)",FALSE,"No Academic Eduction","Tak. Jamen jeg vil bare følge op på et af de spørgsmål, som jeg også stillede til Enhedslistens ordfører. Nu siger Alternativets ordfører, at det er svært at finde en bolig, og det giver jeg jo ret i. Her i hovedstadsområdet står der jo ingen almene boliger tomme, og der er masser af folk, der mangler en bolig, som bor hos bekendte eller i midlertidig privat udlejning eller andet. Jeg tror godt, at folk har forståelse for, at nyankomne flygtninge, der får asyl, skal have en særlig ret til at få anvist en bolig af kommunen. Men jeg tror, at der er mange mennesker, der har lidt svært ved at forstå, at man – hvis man har et sted at bo og er blevet familiesammenført med nogle, der bor her, og har tag over hovedet, selv om man måske bor mange mennesker sammen – skal have en særlig ret til at hoppe alle andre mennesker over i boligkøen og få anvist en almen bolig af kommunen.Altså, føler Alternativet ikke også et ansvar for at sikre, at de urimeligheder, som nogle danskere oplever at der er i asylpolitikken, bliver ryddet af vejen, så vi får et retfærdigt boligfordelingssystem? For jeg synes ikke, at det er retfærdigt, når jeg læser, at en familie – selv om de bor mange under samme tag, og selv om det ikke er fordelagtigt – skal have mulighed for at hoppe boligkøen over.",NA,383
"250",14H 19M 0S,"Josephine Fock",FALSE,"15783","(ALT)",FALSE,"No Academic Eduction","Det er et dilemma; det anerkender jeg fuldstændig. Og jeg synes jo, at det er et rimeligt spørgsmål at stille. Det, som jeg synes at man skal tage med i betragtning, når man så forsøger at svare på spørgsmålet, er jo, at vi ved, at der er særlige udfordringer, når man kommer hertil som fuldstændig ny borger i Danmark, når man ikke har de samme netværk, når man ikke har de samme tilgange til Danmark i forhold til at skaffe sig en bolig. Og vi ved, at det er meget, meget gavnligt for integrationen, at man kommer ud og bor i en kommune, og at man ikke bor ti mennesker sammen i en bolig. Og derfor synes jeg, at det er vigtigt, at man har en mulighed for at anvise de her flygtninge boliger, også hvis de skifter status.",NA,385
"251",14H 19M 0S,"Mattias Tesfaye",FALSE,"15770","(S)",FALSE,"No Academic Eduction","Jeg vil give Alternativets ordfører ret i, at det kan være svært at finde en bolig for den her gruppe mennesker. Men det er det jo også for mange, der er på meget lave sociale ydelser, og for folk, der er fraskilte og gerne vil bo i nærheden af deres børn. Der er masser af mennesker, der har meget svært ved at finde en almen bolig. Jeg tror ikke, det her handler om særlig mange mennesker; jeg tror, det handler om ret få mennesker. Men det gør det ikke mindre vigtigt, vil jeg sige, at vi får en lovgivning, som ikke opleves som meget uretfærdig.Jeg tror, at det er vigtigt, at vi får ryddet de her småsten af vejen, for ellers risikerer vi, at de her meget få eksempler hele tiden ender i aviserne, og at folk sidder og tænker: Hvad er det egentlig, der foregår i det her land? Det kan jeg godt forstå at de tænker, og derfor synes jeg, at det ville være fornemt, hvis også Alternativet kunne bakke op om at få justeret lovgivningen på plads, så vi ikke ser de her urimeligheder.",NA,387
"252",14H 20M 0S,"Josephine Fock",FALSE,"15783","(ALT)",FALSE,"No Academic Eduction","Jeg ser det nok på en lidt anden måde, for jeg er jo helt enig i, at der også er mange danskere, der har svært ved at finde en bolig. Det anerkender jeg jo fuldstændig. Og det synes jeg også er problematisk, og jeg kan sagtens forstå, hvis de mennesker i virkeligheden tænker: Hvorfor er der nogle, der har mulighed for at få anvist en bolig? Men igen skal vi huske os selv på, tror jeg, at hvis vi skal kunne integrere de her mennesker – og det er jo det, vi alle sammen gerne vil – er det også vigtigt, at vi giver dem mulighed for at blive integreret.",NA,389
"253",14H 20M 0S,"Sofie Carsten Nielsen",FALSE,"100","(RV)",TRUE,"Academic Eduction","Tak for det. Jeg synes egentlig, det er en udmærket debat, vi har, som handler om det helt konkrete, kernen i det her, som også er det, Socialdemokratiets ordfører både selv fremførte og spurgte til. Der er meget få eksempler – vi kan faktisk ikke komme på andet end det ene eksempel, hvor ministeren desværre kaldte en 9-årig pige for grisk. Det er sådan en ærgerlig optakt til det her. Og som Socialdemokratiets ordfører, egentlig meget rammende synes jeg, siger – eller også siger jeg det i hvert fald på egne vegne, for nu skal jeg ikke lægge ord i munden på nogen – handler det i meget høj grad om, at vi ikke får en debat, hvor vi skyder flygtninge i skoene, over en kam, at de ønsker at udnytte huller i lovgivningen eller snyde i boligkøen, altså, at det ikke bliver det, som er rammen for debatten. For vi ser ikke kommuner, der råber op om, at der er problemer med flygtninge, der snyder i boligkøen. Det er jo ikke det, vi ser derude.Så for mig og Radikale Venstre handler det egentlig meget grundlæggende om: Er det her sund fornuft? Er det et problem, vi løser? Laver vi en lovgivning, der gør en reel forskel? Hvem hjælper vi? Hvad er det, vi skal gøre op med? Er det bare for at kunne vise en symbolsk slagkraft, eller gør det en reel forskel?Jeg er selv grundlæggende i tvivl. Det gør jo en reel forskel, hvis vi får aflivet myten om, at flygtninge er sådan nogle, der nasser og snyder. Det ville være utrolig rart. Men mon ikke der er andre, der fortsat vil bære brænde til det bål?Vi er i Radikale Venstre åbne over for konklusionen i det her lovforslag. Jeg kan se argumenter både for og imod, og jeg synes, jeg har opridset nogle af dem her. Og andre ordførere har opridset en lang række andre argumenter. Hvis vi kan løse det spørgsmål, som Enhedslistens ordfører stillede til hr. Mattias Tesfaye, nemlig om, at der i særlige situationer må være mulighed for undtagelser, hvor det giver mening, hvor det er sund fornuft, at man får anvist en bolig, fordi vi ellers lægger sten i vejen for integrationen, for, at flygtninge kommer i arbejde, for de udfordringer, som vi godt ved vi står med, og hvor kommunerne godt selv kan finde ud af det – og det ville jeg egentlig have ønsket i højere grad var en mulighed – så vil vi gerne stemme for. Så det håber jeg at vi kan få svar på.Jeg synes, det er uklart, om det er muligt at træffe de foranstaltninger, der giver mening for den enkelte kommune, som forhåbentlig gerne vil hjælpe med til at få så mange borgere som muligt, også flygtninge, i arbejde – og det kræver jo indimellem, at man faktisk flytter. Så det vil vi stille spørgsmål til. Og ellers er vi afventende positive, også i forhold til de to andre dele, hvor vi siger, i lighed med andre ordførere, at der jo faktisk er tre lovforslag i det her lovforslag, som ikke rigtig har noget med hinanden at gøre. Og det ville være rart at kunne skille tingene ad. Vi bakker op om fleksibiliteten i fordelingen, som også Kommunernes Landsforening bakker op om, og vi kan også sagtens se i forhold til målretningen af lov om danskuddannelse, at det giver mening, og vil ligesom Enhedslistens ordfører gerne høre svaret på, hvad det betyder for grønlandske og færøske statsborgere, som har brug for danskuddannelse. Men det går jeg ud fra kan afklares i udvalgsbehandlingen.",NA,391
"254",14H 21M 0S,"Holger K. Nielsen",FALSE,"33","(SF)",TRUE,"Academic Eduction","Det er rigtigt, som det har været påpeget, at det her jo er et eksempel på et lovforslag, hvor man bunker forskellige punkter sammen. Det er noget, der praktiseres meget. Det er altid en uskik. Jeg har selv været med i en regering og har været skatteminister og vil ikke afvise, at det også skete på det tidspunkt, men det skal alligevel siges hver gang, at det er en uskik, når man har så mange forskellige elementer.Vi er positive over for en del af det her lovforslag som udgangspunkt. Debatten handler jo meget om de der boligsociale problemstillinger, som har været påpeget, og muligheden for at skifte opholdsgrundlag, og hvad det giver af vanskeligheder. Jeg kan forstå, at det baserer sig på én sag, som har været oppe. Det er måske alligevel svagt at bruge det som udgangspunkt for at ændre lovgivningen. Jeg tror også, at man skal passe på med ligesom at tage som udgangspunkt, at når man ændrer opholdsgrundlag, så er det for at spekulere i sin boligsituation.Men vi er villige til at se på det. Jeg er fuldstændig enig med dem, der siger, at det da ikke er rimeligt, at man, hvis man spekulerer i det, så kan få den fordel, som ligger i det, men jo også, at hele det her problem med boligkø og boligsociale problemstillinger jo ligger i, at der er mangel på billige boliger. Derfor kan man sige, at retligt – og det påpeges jo også i nogle af høringssvarene – burde det her kunne løses i den almindelige boligsociale indsats i kommunen. Det kan det også mange steder, helt sikkert. Derfor kan man også spørge sig selv, hvor stort det reelle problem er, og i det omfang, at der er et reelt problem, må man jo løse det gennem den boligpolitik, der bliver ført i kommunerne.Men vi er heller ikke helt afklaret med hensyn til, hvad vi siger, og hvad vi stemmer ved tredjebehandlingen. Vi synes, der er udmærkede ting i det her lovforslag, og der er ting, som vi er lidt skeptiske over for, så vi afventer.",NA,393
"255",14H 21M 0S,"Naser Khader",FALSE,"668","(KF)",TRUE,"Academic Eduction","Der har de senere år været store udsving i antallet af flygtninge, der er kommet til Danmark, og det store udsving har givet kommunerne store udfordringer, især i forhold til boligplacering. Derfor skal vi forhindre ophobning af mange flygtninge i bestemte områder. Det er skidt, hvis områderne udvikler sig til ghettoområder. Det er vigtigt, at vi har en enkel og smidig proces, når flygtninge skal visiteres til kommunerne, for det er jo kommunerne, der står med den daglige integrationsopgave, i hvert fald de første 3 år. Derfor er det rigtig positivt, at ministeren har lyttet til kommunerne i dette spørgsmål. Vi ser med positive øjne på regeringens forslag om at forenkle reglerne. Det var den første del af forslaget.Anden del handler om at hindre misbrug af reglerne, når man skifter opholdsgrundlag, dvs. når personer har skiftet opholdsgrundlag fra familiesammenført til flygtning for at kunne opnå at få tildelt en bolig. Med dette lovforslag forsøger vi at sætte en stopper for det. Så alt i alt et fornuftigt forslag, som vi støtter i Det Konservative Folkeparti. Tak.",NA,395
"256",14H 22M 0S,"Inger Støjberg",FALSE,"182","(V)",FALSE,"No Academic Eduction","Tak for det. I Danmark har vi jo et kvotesystem, der sikrer, at nye flygtninge fordeles til hele landet. Det bidrager til, at integrationsopgaven deles imellem kommunerne, og at vi forebygger koncentrationen af flygtninge i bestemte områder med risiko for dannelse af parallelsamfund. Med det system, vi har i dag, bakker kommunerne op om integrationsopgaven, og det skal vi selvfølgelig værne om. Vi har derfor også lyttet til kommunernes ønsker om forenklinger af reglerne om boligplacering, så processen bliver enklere og systemet bedre kan håndtere større udsving i flygtningetilstrømningen. Og så sikrer vi med lovforslaget et opgør med de urimelige regler, hvor en kommune i dag skal ud og finde en bolig til en udlænding, fordi den pågældende skifter opholdsgrundlag.I de seneste år har vi oplevet først en markant stigning og dernæst et markant fald i antallet af flygtninge, der skal visiteres til kommunerne. Det har betydet op til flere justeringer i tallene for, hvor mange flygtninge kommunerne skulle modtage. Den nuværende proces er både tidkrævende og også administrativt tung. Vi har derfor i dialog med Kommunernes Landsforening set på, hvordan vi fremadrettet kan sikre en mere smidig boligplacering i løbet af året, så der bedre kan tages højde for, at tallene kan gå op og ned. Det gør vi så nu med det her lovforslag.Lovforslaget indeholder også nogle vigtige opstramninger af adgangen til at få en bolig. Danmark påtager sig et stort ansvar for at modtage flygtninge og sikre, at de på bedst mulig måde integreres i det danske samfund. I det ligger også, at vi tilbyder nogle gode vilkår i form af hjælp til at lære dansk og komme i arbejde, gratis skole til børnene og adgang til et godt sundhedssystem, og endelig tilbyder vi også flygtninge en bolig. Det er forhold, som vi kan være stolte over. Men vi skal også passe på, at vi ikke er direkte tossegode, så systemet udnyttes, ud over hvad det var tænkt til.Det har aldrig været meningen, at forpligtelsen til at anvise en bolig også skulle gælde familiesammenførte, og det har heller aldrig nogen sinde været meningen, at man ved skift af opholdsgrundlag fra familiesammenført til flygtning skal kunne opnå en bedre ret til at få en bolig. Familiesammenførte må forventes at tage ophold hos den, som de er familiesammenført med. Er boligen så ikke egnet til det, ja, så må de familiesammenførte på linje med alle andre gøre en indsats for selv at skaffe en bolig. Det gælder også, hvis en familiesammenført efterfølgende opnår asyl.Lovgivningen åbner i dag op for, at familiesammenførte og andre udlændinge, der allerede har en opholdstilladelse her i landet, i særlige tilfælde kan opnå en bedre ret til en bolig ved skift fra at være familiesammenført til flygtning. Den mulighed fjerner vi nu, så asylsystemet ikke udnyttes til at få utilsigtede fordele i forhold til at få en bolig. Man skal ikke kunne spekulere i sit opholdsgrundlag. Derfor strammer vi nu personkredsen for, hvem der skal boligplaceres, og hvem der skal anvises en bolig efter integrationsloven.Med dette lovforslag gør vi det klart for alle, at udlændinge, der allerede har opnået ophold her i landet, ikke opnår nogen særlig adgang til en bolig ved at søge asyl. Med lovforslaget gør vi det også klart, at kommunernes pligt til at anvise en flygtning en bolig ikke gælder, hvis man flytter fra den kommune, som man først er fordelt til. Så groft sagt kan vi sige, at vi giver reglerne om boligplacering en makeover og lukker de smuthuller, der har været i forhold til særlige regler om boliger, der gælder for nye flygtninge. Grundlæggende er jeg godt tilfreds med, at vi nu får forenklet flygtningefordelingsordningen og strammet personkredsen for boliganvisning efter integrationsloven, så det ikke betaler sig at skifte opholdsgrundlag til flygtning med henblik på at få en bolig.Med det er der jo kun at sige, at jeg selvfølgelig står til rådighed for de spørgsmål, der måtte være enten nu eller under udvalgsbehandlingen.",NA,397
"257",14H 22M 0S,"Sofie Carsten Nielsen",FALSE,"100","(RV)",TRUE,"Academic Eduction","Tak for det. Agter ministeren at iværksætte hastelovgivning, så forskere som Brooke Harrington og andre personer i lignende situationer ikke straffes for at holde oplæg eller på anden måde videreformidle deres forskning uden for universiteterne?",NA,191
"258",14H 23M 0S,"Inger Støjberg",FALSE,"182","(V)",FALSE,"No Academic Eduction","Ja, jeg har jo sådan set allerede via de skriftlige svar, der er sendt til spørgeren, besvaret det her spørgsmål, men jeg gentager det gerne. Regeringen vil ændre reglerne, fordi de nuværende regler for bibeskæftigelse er for ufleksible, og vores regler for udenlandsk arbejdskraft skal være mere fleksible og mindre bureaukratiske. Hvis man ser på de regler, vi har nu, så går de jo langt, langt tilbage i tiden, mig bekendt helt tilbage til 1980'erne, og derfor er tiden også kommet til at se dem mere efter i sømmene. Det betyder så også, at vi arbejder på et forslag, som vil give et mere tidssvarende regelsæt, og det er min helt klare overbevisning, at jeg vil kunne indkalde partierne inden jul.",NA,193
"259",14H 23M 0S,"Sofie Carsten Nielsen",FALSE,"100","(RV)",TRUE,"Academic Eduction","Tak for det. Det vil jeg gerne kvittere for og også for det skriftlige svar, som jeg fik i går eftermiddag. Det er rigtig, rigtig dejligt, at regeringen har tænkt sig at iværksætte dette hurtigt. Er ministeren så enig i – for der er jo også en politisk udveksling her – at den nuværende lovgivning direkte modarbejder regeringens og et flertals intentioner? Vi er blevet enige om en erhvervspakke, f.eks., der handler om at styrke danske forskningsinstitutioners muligheder for at tiltrække og fastholde højt kvalificeret forsknings- og udviklingsmedarbejdere fra udlandet. Er ministeren enig i det? Altså med andre ord, at det er helt tak, sådan som det fungerer nu?",NA,195
"260",14H 24M 0S,"Inger Støjberg",FALSE,"182","(V)",FALSE,"No Academic Eduction","Hvis jeg ikke var enig i det, så vil jeg sandsynligvis jo ikke ændre reglerne, så ja, jeg er enig. Man må jo også bare sige, at når man har med lovgivning at gøre, der stammer tilbage fra en gang i 1980'erne, så er der noget registersamkøring, der kan gøre, at det først er nu, at det rigtigt kommer til at give udslag, men vi må ærligt vedgå, at når reglerne er så gamle, at de stammer fra helt tilbage i 1980'erne, så er det nok også tid til at få kigget på dem. Derfor kan jeg sådan set bare svare med et ja, jeg er enig.",NA,197
"261",14H 24M 0S,"Sofie Carsten Nielsen",FALSE,"100","(RV)",TRUE,"Academic Eduction","Det er rigtig skønt. Der er jo ikke uddelt bøder siden 1980'erne, så havde regeringen og regeringerne i den tid forhåbentlig stoppet det. Ministeren giver udtryk for, at der bliver indkaldt inden jul. Hvilken tidshorisont kan vi så se frem til i forhold til at få ændret reglerne, og kan ministeren uddybe, hvad det betyder for dem, der har fået uddelt bøder? Hvad det betyder f.eks. for DTU, som senest i dag har fået uddelt en bøde på 60.000 kr. for at bruge den eneste og den allerdygtigste censor, vi har i Danmark, en mexicansk forsker, der på det tidspunkt var ansat på SDU? Hvad betyder det for dem, der allerede har fået bøder?",NA,199
"262",14H 25M 0S,"Inger Støjberg",FALSE,"182","(V)",FALSE,"No Academic Eduction","Jeg kan i hvert fald sige med hensyn til tidsperspektivet, at jeg som sagt håber at kunne indkalde partierne inden jul, og så må vi se, om vi på en eller enden måde kan få en lovgivning igennem Folketinget hurtigt. Det kræver jo noget fleksibilitet fra alle sider, og det kræver jo altså også, at vi bliver enige om, hvilken lovgivning der så skal lægges frem.Med hensyn til de sager, der allerede er rejst, så er sagerne nu rejst, og de må jo nødvendigvis gå deres gang. Jeg må jo ikke gå ind og intervenere i det, så tror jeg nok, at jeg ikke ville slippe med et onsdagsspørgsmål fra fru Sofie Carsten Nielsen. Så tror jeg, at der ville komme andre boller på suppen, hvis jeg på den måde begyndte at ændre på tingene, og derfor mener jeg bestemt også, at det er vigtigt at få det her gjort hurtigst muligt.",NA,201
"263",14H 25M 0S,"Sofie Carsten Nielsen",FALSE,"100","(RV)",TRUE,"Academic Eduction","Tak for det. Jeg vil gerne kvittere for, at det her kommer til at ske hurtigst muligt. Fra radikal side er vi helt indstillet på hastelovgivning. Hvis det nogen sinde bliver relevant, så er det da nu at det er det. Der er allerede gået alt for lang tid. Der er blevet uddelt bøder i 1 ½ år, og derfor kvitterer jeg for, at der nu sker noget. Jeg håber, det kan få betydning for både de uddannelses- og forskningsinstitutioner og de forskere og alle de andre personer, som helt meningsløst er omfattet af det her. Jeg håber, at vi kan komme til at gøre det hurtigst muligt.",NA,203
"264",14H 26M 0S,"Inger Støjberg",FALSE,"182","(V)",FALSE,"No Academic Eduction","Nu siger fru Sofie Carsten Nielsen, at hvis der er et tidspunkt, hvor det da i hvert fald er nødvendigt med en hastelovgivning, så er det nu. Der kunne jo være andre politiske sager, hvor der er andre partier, der ser anderledes på det. Det håber jeg så at fru Sofie Carsten Nielsen også husker på, når den til enhver tid siddende regering måtte komme med ønsket om en hastelovgivning, for det kan der jo ses på gennem forskellige briller. Jeg vil nu sige, at de gange, hvor vi har benyttet os af hastelovgivning – og det har vi jo nogle gange – på udlændingeområdet, også i min tid, så har jeg ment, at det har været relevant hver gang.",NA,205
"265",14H 26M 0S,"Peter Kofod Poulsen",FALSE,"15763","(DF)",FALSE,"No Academic Eduction","Tak for det: Mener ministeren, der er styr på udlændingeområdet?",NA,208
"266",14H 27M 0S,"Inger Støjberg",FALSE,"182","(V)",FALSE,"No Academic Eduction","Da vi overtog ansvaret for udlændingeområdet fra SR-regeringen, var tilstrømningen af asylansøgere historisk høj, og derfor stod Danmark også over for betydelige udfordringer. Jeg vil bare lige nævne, at i 2015 fik vi godt 21.000 asylansøgere til Danmark, og i år er tallet indtil videre kun ca. 3.150. Det vil altså sige, at tilstrømningen er faldet markant.Derfor er jeg også langt, langt hen ad vejen meget tilfreds med de resultater, vi har opnået. Regeringen har jo gennemført 64 stramninger på udlændingeområdet. De var alle sammen nødvendige, også for at få ryddet op i det morads, som vi overtog, og de 64 stramninger har vi jo heldigvis gennemført sammen med Dansk Folkeparti. Jeg mener nok, at man kan sige, at de 64 stramninger, som vi har gennemført, alle sammen har haft til formål både at få rettet op på udlændingeområdet, men jo også at få sikret os bedst muligt over for den fremtidige udfordring, for der er jo ingen tvivl om, at indvandringen, om det så er på den ene eller den anden måde – via familiesammenføring eller via asyltilstrømningen – stadig væk vil kunne presse Danmark. Derfor har det været nødvendigt at gennemføre de her mange stramninger.Det har som sagt heldigvis været sammen med Dansk Folkeparti, og det har jeg været meget tilfreds med, for jeg synes rent faktisk, at vi har et rigtig godt samarbejde. Det ændrer ikke på, at der jo stadig væk er et stykke vej at gå, og jeg hører også jævnligt, Dansk Folkeparti har ønsker om opstramninger på udlændingeområdet.",NA,210
"267",14H 27M 0S,"Peter Kofod Poulsen",FALSE,"15763","(DF)",FALSE,"No Academic Eduction","Tak for det, og tak for besvarelsen. Hvis man i de her år kaster et blik ud over Danmark, er det jo helt tydeligt, at det er et Danmark, der ændrer betydelig karakter – ikke til det bedre, ikke til det rigere, ikke til det friere, men det er et Danmark, der er ved at udvikle sig i en katastrofal retning. Det samme er ved at ske i resten af Vesteuropa med parallelsamfund, der skyder op, og man etablerer egne måder at løse problemerne på. Så sent som i dag hørte jeg, at man har lavet en eller anden form for våbenhvile, fredsmægling, mellem nogle bander i Aarhusområdet, og at det er foregået i Grimhøjmoskeen, altså i den moské, som vi fra Dansk Folkepartis side gerne ser jævnet med jorden, hvilket er noget, jeg kan forstå ministeren er enig i på Facebook, men ikke i Folketingssalen, når det kommer til for alvor at gøre noget ved problemerne.Men vi er ved at udvikle os i en retning, hvor islamiske skikke og kulturer fra Mellemøsten og Afrika vinder indpas i små områder og presser Danmark og danskheden til side. Det synes jeg simpelt hen er tragisk og katastrofalt. Hvis man vil vide, hvordan fremtiden er, hvis den kurs fortsætter, kan man kigge over sundet til Sverige og se, hvor ødelæggende det er for ethvert velfungerende samfund. Det er simpelt hen dybt, dybt deprimerende.Jeg synes ikke, at supertankeren sejler i den rigtige retning. Jo, jo, farten er skruet ned ved hjælp af de udlændingestramninger, der er lavet, men man har ikke for alvor ændret kurs. Det er jo dejligt, at tilstrømningen er faldet, siden den tidligere regering tabte valget. Men det, det jo også handler om, er at få sendt folk tilbage, for folk skal jo ikke være her på sigt. Derfor vil jeg bare spørge regeringen: Hvorfor er man så langsommelig i forhold til at sikre hjemsendelse af folk, der burde være med til solidarisk at bygge deres eget land op igen? Hvorfor er det noget, som regeringen ikke rigtig har interesse i at gå i gang med?",NA,212
"268",14H 28M 0S,"Inger Støjberg",FALSE,"182","(V)",FALSE,"No Academic Eduction","Jeg kan sige, at regeringen og jeg er overordentlig fokuseret på at få de mennesker sendt hjem igen, der ikke har ret til at være her i Danmark. Og jeg mener, at det er helt rigtigt set, at man jo som flygtning kun skal være her lige så længe, som man har behov for beskyttelse. Når man ikke længere har behov for beskyttelse, skal man vende hjem, og så skal man genopbygge sit land. Det er i øvrigt også sådan, som vi alle ved, at det er de stærkeste, der kommer her til landet, så det er også dem, der skal hjem og bidrage til genopbygningen af deres respektive lande. Så jeg er helt enig i fokuset omkring hjemsendelse.",NA,214
"269",14H 28M 0S,"Peter Kofod Poulsen",FALSE,"15763","(DF)",FALSE,"No Academic Eduction","Så mangler vi bare, at der for alvor sker noget. Jeg håber jo, at når ministeren og jeg står over for hinanden engang i fremtiden, handler det ikke om, om tilstrømningen falder markant, men handler om, at nettotallet i Danmark falder markant – at der altså kommer flere ud, end der kommer ind, fordi vi gerne vil have mindre indvandring, særlig fra en stribe forskellige lande, for vi jo ved, at der er en lige linje fra en slap udlændingepolitik til massive integrationsproblemer og til massive svigt og problemer i nogle parallelsamfund, hvor Danmark bare er sat ud på et sidespor. Så jeg kunne godt tænke mig at høre ministerens kommentar til, om vi ikke kunne lave om på det og fokusere på nettotallet, altså samlet se på, hvor mange der ryger ud, og hvor mange der kommer ind.",NA,216
"270",14H 29M 0S,"Inger Støjberg",FALSE,"182","(V)",FALSE,"No Academic Eduction","Det er jo tal, som man umiddelbart kan slå op. Jeg vil sige, at det er helt afgørende, at man bliver sendt hjem igen, når man ikke længere har brug for beskyttelse – og det er jo ikke bare på grund af det danske samfund, men jo netop også for at få genopbygget de lande, de kommer fra. Så er jeg jo fuldstændig enig i, at der skal gøres noget ved parallelsamfundene. Det er jo også derfor, at regeringen arbejder intenst på at komme med forslag til at gøre op med parallelsamfundene. Og jeg mener, at hr. Peter Kofod har fuldstændig ret i, at et eksempel på parallelsamfund i fuldt flor er, når man løser bandekonflikter eller forsøger at løse bandekonflikter via imamer og i moskeer. I Danmark løser vi ikke bandekonflikter eller anden kriminalitet via imamer og i moskeer. Det gør vi via politiet.",NA,218
"271",14H 29M 0S,"Peter Kofod Poulsen",FALSE,"15763","(DF)",FALSE,"No Academic Eduction","Sådan er det jo desværre bare ikke. Der er et nyt eksempel for Aarhus på, at det er Grimhøjmoskeen, der er på banen. Så sådan er det jo desværre ikke mere. Sådan var det måske for 5-10 år siden, men det er slut i dag, og det er sluttet på vores vagt. Så mit sidste spørgsmål er i forhold til Grimhøjmoskeen: Vil ministeren eventuelt sammen med os vedtage en beslutning her i Folketinget om, at vi jævner den med jorden?",NA,220
"272",14H 30M 0S,"Inger Støjberg",FALSE,"182","(V)",FALSE,"No Academic Eduction","Jeg så meget gerne Grimhøjmoskeen væk fra jordens overflade. Problemet er, at de mennesker, der frekventerer Grimhøjmoskeen, jo blot vil flytte to gader hen og ned i en kælder, hvor der overhovedet ikke er styr på det. Vi bliver jo nødt til at forholde os til det og til, hvad vi gør ved den situation. Men det skal ikke være sådan i Danmark, at konflikter og kriminalitet løses via imamer og i moskeer. Det er myndighederne, og her tænker jeg jo specielt på politiet, der skal løse den slags.",NA,222
"273",14H 30M 0S,"Karina Due",FALSE,"15761","(DF)",FALSE,"No Academic Eduction","Tak, fru formand. Anser ministeren det som en succes som integrationsminister, når der bliver indført et utal af muslimske særhensyn i kommunerne?",NA,225
"274",14H 30M 0S,"Inger Støjberg",FALSE,"182","(V)",FALSE,"No Academic Eduction","Nej, det ser jeg ikke som noget godt. Jeg tror, at min holdning er velkendt; om ikke andet, så fordi det er, tror jeg, tredje uge i træk, vi står og diskuterer præcis det samme spørgsmål her.Vi har i årtier – og det er ligegyldigt, hvilken regering eller hvilken farve regeringen har haft – svigtet, mener jeg. Integrationen i Danmark er jo slået fejl, og vi skal have gjort op med den berøringsangst, som jeg mener der har hersket i Danmark i alt for mange år.For mig handler det netop ikke om, at vi hver især bøjer os lidt mod hinanden, og så mødes vi et eller andet sted på midten. For mig handler det om, at når man kommer til Danmark, når man bor her og lever her, jamen så skal man indordne sig de traditioner og regler og skikke, som vi har her. Man må dyrke den gud, man vil – alt det, man vil – bare man ikke kræver særhensyn af andre.Man må jo uden tvivl indrette sig efter vores traditioner og værdisæt omkring ytringsfrihed. Her kan man sige, hvad man vil; man kan mene, hvad man vil; man kan sågar også tegne lige præcis, hvad man vil; oven i købet kan man nogle gange få det trykt i avisen og også vist på et museum i ny og næ – ikke altid, men nogle gange. Og her i landet er der fuldstændig ligestilling mellem kønnene, og det skal man indrette sig efter.Det må aldrig nogen sinde være sådan, at et mindretal kan kræve, at der er ting, der skal ændres, og at man dermed kommer til at dominere institutioner eller svømmehaller eller andet.Så nej, jeg mener ikke, at det på nogen måder er en succes, når vi ser, at der bliver taget særhensyn rundt omkring.",NA,227
"275",14H 30M 0S,"Karina Due",FALSE,"15761","(DF)",FALSE,"No Academic Eduction","Ja, så er det jo, at kæden hopper fuldstændig af for mig, for hvis det er sådan, at ministeren selv indrømmer, at vores integration i dag ikke er nogen succes, hvorfor vil ministeren så ikke være med til at gøre noget? Ministeren siger alle de rigtige ting, har alle de rigtige holdninger, men når det kommer til at lovgive, bakker ministeren ud. Det forstår jeg simpelt hen ikke.Altså det her med at lade alting være op til det lokale, kommunalbestyrelse osv. ser vi jo ikke virker. Det har aldrig virket, og det virker heller ikke i dag. Hvornår begynder vi at tage skeen i den anden hånd og gør noget, som rent faktisk kunne risikere at virke?",NA,229
"276",14H 31M 0S,"Inger Støjberg",FALSE,"182","(V)",FALSE,"No Academic Eduction","Altså, jeg mener ikke, kæden hopper af – vi er bare uenige om, hvordan vi bedst når hen til målet. Vi er ikke uenige om målet, ikke en millimeter uenige om målet. Men jeg mener rent faktisk, at vi står os bedst ved, at det er hver enkelt institution, hver enkelt forælder, lærer, elev, der skal tage et ansvar for, at vi netop står på det værdisæt, som generationer før os har lagt her i Danmark.Jeg mener, at hvis man gennemfører lovgivning, vil man kunne skubbe ansvaret fra sig og pege ind på Christiansborg og sige, at det er noget, nogle andre har bestemt. Jeg mener rent faktisk, at forsvaret for de danske værdier, værdisæt og traditioner er stærkest, hvis vi hver især tager det på os.",NA,231
"277",14H 31M 0S,"Karina Due",FALSE,"15761","(DF)",FALSE,"No Academic Eduction","Nu er ministeren jo ligesom den allerøverste ansvarlige for det her område i hele Danmark, og vi har set et integrationsområde, som ikke har virket, uanset hvor mange år vi kigger tilbage. Det har aldrig virket. Vi har muligheden for at lave om her, og så har man berøringsangst netop for, at folk skal komme og sige: Jamen det er dem inde på Christiansborg, der har bestemt det.Vi vil gerne, for det er rent faktisk derfor, vi sidder herinde. Hvorfor vil ministeren ikke være med?",NA,233
"278",14H 32M 0S,"Inger Støjberg",FALSE,"182","(V)",FALSE,"No Academic Eduction","Jeg håber også, at fru Karina Due også mener, at hvis man sidder i en kommunalbestyrelse, har man et ansvar for de kommunale institutioner, og at man, hvis man er leder af f.eks. en børnehave, også har et ansvar for den børnehave, man er leder af. Jeg mener blot, at forsvaret for et dansk værdisæt og danske traditioner står bedst, hvis det er noget, vi hver især påtager os.Jeg er godt klar over, at det kan være en svær diskussion at tage rundtomkring, og jeg vil heller ikke afvise, at man på et tidspunkt – det har jeg også sagt tidligere – kan nå derhen, hvor man kan blive tvunget til at indføre lovgivning. Men jeg mener ikke, at det vil være det bedste. Jeg mener, det bedste er, at vi hver især påtager os det her ansvar.",NA,235
"279",14H 32M 0S,"Peter Kofod Poulsen",FALSE,"15763","(DF)",FALSE,"No Academic Eduction","Jeg synes, det mest logiske ville være, at det var Folketinget, der påtog sig ansvaret for det, der foregår i vores land. Det må altså være sådan, at der er en ensretning, og at der er en lovgivning, sådan at uanset om man befinder sig på Nørrebro, eller man befinder sig et hvilket som helst andet sted i det her land, er det selvfølgelig danske værdier, der er i højsædet. Det må vi jo stå på mål for.Jeg har måske mere en kommentar end et spørgsmål til ministeren, for jeg kunne godt savne, at den danske regering i virkeligheden prioriterede det, der er vigtigt, nemlig vores kultur og vores værdier, frem for hele tiden at tage nogle svulstige, flygtige menneskerettigheder i forsvar og bruge dem som hovedargumentation. Det må da være vores tusindårige kultur, der går forud for de her sådan relativt nyere ting. Det er da danskheden og Danmark, der er det vigtige.Jeg må sige, at jeg bare ærgrer mig over, at den danske regering ikke har den samme modstandskraft over for de her ting som f.eks. den polske eller den ungarske regering, der jo virkelig viser et europæisk lederskab i det her spørgsmål.",NA,237
"280",14H 32M 0S,"Inger Støjberg",FALSE,"182","(V)",FALSE,"No Academic Eduction","Jeg vil sige det sådan, at når hr. Peter Kofod Poulsen siger, at det er tusindårige traditioner og en tusindårig historie, så er det jo ikke noget, regeringer har skabt. Det er noget, danskerne har skabt, og derfor mener jeg rent faktisk også, det er uhyre vigtigt, at vi hver især netop står som et forsvar for det værdisæt, den kultur og den historie, som vi har. Det er noget, danskerne har skabt. Det er ikke noget, regeringer har skabt.",NA,239
"281",14H 32M 0S,"Peter Kofod Poulsen",FALSE,"15763","(DF)",FALSE,"No Academic Eduction","Næh, men det er regeringen, der må forsvare det. Det er Folketinget, der må forsvare det. Og vi ser jo bare ikke det, som ministeren giver udtryk for i dag. Altså, kig ud ad vinduet, se på Danmark. Der er vi bare i en situation, hvor lige præcis det her med diskussionen og modstandskraften presser danskheden væk. Det er der, hvor Danmark forsvinder, hvor danske madtraditioner ryger ud af børnehaverne, hvor hensyn til andre kulturer og andre skikke er med til at presse Danmark ud. Det er jo ikke noget, man bare kan se på.",NA,241
"282",14H 33M 0S,"Inger Støjberg",FALSE,"182","(V)",FALSE,"No Academic Eduction","Jeg mener ikke, at det alene er regeringen eller Folketinget, der skal være et forsvar for danske traditioner, dansk historie og et dansk værdisæt. Det mener jeg der påhviler hver enkelt af os et ansvar for.",NA,243
"283",14H 33M 0S,"Karina Due",FALSE,"15761","(DF)",FALSE,"No Academic Eduction","Tak. Jeg tænker lidt på, at da vi havde det forrige spørgsmål fra Peter Kofod Poulsen, udtalte ministeren, at Grimhøjmoskeen så ministeren gerne jævnet med jorden. Der kommer også en masse udsagn under det her spørgsmål, og et eller andet sted kunne jeg godt tænke mig at høre: Taler ministeren som minister eller som privatperson med den holdning? Og hvis det er sådan, at vi kommer med et lovforslag om at få jævnet Grimhøjmoskeen med jorden, vil ministeren så stemme for?",NA,245
"284",14H 37M 0S,"Inger Støjberg",FALSE,"182","(V)",FALSE,"No Academic Eduction","Nej, det kommer jeg ikke til, for jeg har jo netop sagt, at jeg også godt kunne ønske, at Grimhøjmoskeen blev jævnet med jorden. Problemet er bare, at de mennesker, der frekventerer moskeen, stadig væk vil have de samme holdninger. Holdninger ligger jo ikke mursten, holdninger ligger i mennesker. Og derfor vil de mennesker fortsat have præcis de samme holdninger, og de vil dyrke præcis de samme holdninger, måske bare lige to gader længere væk.",NA,247
"285",14H 37M 0S,"Jacob Mark",FALSE,"15788","(SF)",FALSE,"No Academic Eduction","Tak for det. Jeg læser mit spørgsmål op: Mener uddannelses- og forskningsministeren, at det er en god idé at afskaffe kvikstartbonussen på 1,08?",NA,250
"286",14H 38M 0S,"Søren Pind",FALSE,"132","(V)",TRUE,"Academic Eduction","Ja.",NA,252
"287",14H 38M 0S,"Jacob Mark",FALSE,"15788","(SF)",FALSE,"No Academic Eduction","Tak. Det håbede jeg også på uddannelses- og forskningsministeren ville sige, og det sagde uddannelses- og forskningsministeren også allerede i Berlingske – jeg tror, det var i sommerferien eller lige efter sommerferien. Og grunden til, at jeg er glad for det, er, at det er en sag, vi har rejst over nogle år nu. For det første synes jeg, at den der kvikstartbonus er med til at pumpe vores karaktersystem unødigt op; man ser karaktersnit på 12,1 og 12,2 og adgangskvotienter på uddannelserne, der er højere end selve skalaen, og det er jo et resultat af, at vi har de her pumpefunktioner, hvor de her karaktergennemsnit, fordi man kan gange op, også kommer til at sprænge skalaen. For det andet mener jeg, at det er udtryk for en lidt usund måde at se på uddannelser på, som jeg egentlig synes uddannelsesministeren er med til at gøre lidt op med for tiden, nemlig at man ser på de studerende som skaffedyr, der bare hurtigst muligt skal igennem uddannelsessystemet. Så jeg blev rigtig glad, da jeg så, at ministeren ville gøre op med det her.Jeg har også gået og ventet lidt, og jeg har det på den måde, at man jo altid skal give en minister lidt tid, og jeg ved godt, der har været meget på ministerens område, f.eks. et nyt og stort bevillingssystem, men ministeren sagde i Berlingske, at han allerede ser ordningen afskaffet fra næste år. Så nu vil jeg bare spørge ministeren om, hvornår ministeren indkalder til forhandlinger med henblik på at afskaffe den her kvikstartbonus.",NA,254
"288",14H 39M 0S,"Søren Pind",FALSE,"132","(V)",TRUE,"Academic Eduction","I starten af det nye år.",NA,256
"289",14H 39M 0S,"Jacob Mark",FALSE,"15788","(SF)",FALSE,"No Academic Eduction","Tak. Når man så tager forhandlinger, hvilken forligskreds kommer det så til at være i, og kan man lave den her ændring, uden at det kommer til at påvirke noget andet, altså kan man, som jeg håber på, sætte sig ned og sige, at den her ændring kan vi godt lave isoleret uden at skulle påvirke alle mulige andre ting samtidig?",NA,258
"290",14H 39M 0S,"Søren Pind",FALSE,"132","(V)",TRUE,"Academic Eduction","Det skal ske i SU-forligskredsen, men jeg er ikke sikker på, at det kan ske helt uden sammenhæng.",NA,260
"291",14H 39M 0S,"Jacob Mark",FALSE,"15788","(SF)",FALSE,"No Academic Eduction","Tak. Når man så laver den her ændring, som jeg håber vi hurtigt kan blive enige om, og som jeg ikke håber kommer til at spille ind på for mange andre elementer, fordi det så har det med at trække ud, er det så stadig ministerens mål, at man skal kunne afskaffe den her kvikstartbonus, så den er afskaffet allerede fra næste studieår, eller hvad forestiller ministeren sig i forhold til tidsplanen?",NA,262
"292",14H 40M 0S,"Søren Pind",FALSE,"132","(V)",TRUE,"Academic Eduction","Jeg må indrømme, at jeg, efter at jeg har udtalt mig til Berlingske, har fået nogle reaktioner fra nogle mennesker, som påregnede, at det her regelsæt eksisterede. Det tror jeg bl.a. vi kommer til at drøfte i forhandlingerne, altså hvad vi kan være bekendt. Men det er jo Folketinget og ministeren, der i samdrægtighed bestemmer på det her felt, så jeg synes, at vi må tale os til rette om det, når forhandlingerne indledes. Det er nok et bedre sted sådan helt detaljeret at foretage de her ting.",NA,264
"293",14H 40M 0S,"Christian Langballe",FALSE,"79","(DF)",TRUE,"Academic Eduction","Tak, formand. Spørgsmålet lyder: Hvilke initiativer vil ministeren tage for at forhindre, at udenlandske studerende modtager SU eller optager SU-lån, sådan at der værnes om det gode danske SU-system og det ikke undermineres, som det sker nu?",NA,267
"294",14H 43M 0S,"Søren Pind",FALSE,"132","(V)",TRUE,"Academic Eduction","Tak til spørgeren for at rejse en problemstilling, som også optager regeringen. Jeg deler bekymringen over de stigende udgifter til SU til udenlandske studerende og særlig de stigende udgifter til SU til EU-borgere. Vi sætter den fri bevægelighed i EU højt, det er hjørnestenen i det indre marked, og det er en klar forudsætning for vækst og beskæftigelse i Europa og i Danmark. Men selvfølgelig skal der også være rimelighed i tingene. Det har aldrig været vores mening, at EU skulle udvikle sig til en social union. Vi har stor glæde af udenlandske studerende, der vælger at uddanne sig her i Danmark, særlig hvis de bliver og arbejder videre her.Derfor ser vi også kritisk på, om de engelsksprogede uddannelser, vi udbyder – og her kommer vi ind til kernen af besvarelsen – i tilstrækkelig grad er fokuseret på det danske arbejdsmarked og giver de udenlandske studerende de rigtige kompetencer til at arbejde her. Det har vi ikke været gode nok til på erhvervsakademierne og professionshøjskolerne. Sammen med institutionerne har jeg taget konsekvensen af det og reduceret optaget for 2017 med 25 pct. I forlængelse af det skridt er vi nu ved at se på de engelsksprogede bachelor- og kandidatuddannelser på universiteterne og på diplomingeniøruddannelserne, og derudover overvejer regeringen også løbende, hvordan vi bruger SU-midlerne bedst muligt, og hvordan vi kan dæmme op for de stigende udgifter til SU til udenlandske statsborgere.",NA,269
"295",14H 44M 0S,"Christian Langballe",FALSE,"79","(DF)",TRUE,"Academic Eduction","Altså det, man godt kan undre sig over, er, at der faktisk er mennesker, der går på arbejde hver eneste dag og tjener penge hjem til staten Danmark, og at vi så har et system, som gør, at vi lige pludselig har forpligtet os på hele Europa, hvad angår SU og SU-lån. Jeg synes, at selve tankegangen, når man ser sådan nøgtern på det, jo er fuldkommen grotesk, fordi det jo sådan set betyder bare, at skatteyderne bliver spændt for en vogn, hvor de så skal til at betale for, at udenlandske studerende kan komme herop og få SU-lån og SU-understøttelse.Jeg er sådan set tilhænger af et i øvrigt gammelt system, lige så gammel som universiteterne, nemlig at man rejser rundt i Europa som udenlandsk studerende og bliver klogere. Men det, jeg så bare ikke forstår, er, hvorfor det er de danske skatteydere, der skal betale regningen. Det forstår jeg ikke. Jeg forstår simpelt hen ikke, at man ikke sætter en stopper for det nu. Det vil jeg så bare håbe på, at regeringen lægger sig i selen for, for jeg synes simpelt hen, at det er urimeligt, at der spildes skatteyderpenge på det her forhold – jo også helt principielt, kan man sige. For man jo kan mene, hvad man vil, om velfærdsstaten: skal den være stor eller skal den være lille? Det er jo sådan set en diskussion, som man kan have, og det kan vi jo så være enige eller uenige om.Men der, hvor jeg synes det afgørende principielle ligger, er, at velfærdsstaten er, hvis den skal bestå, en national forsikringsordning. Hvis man breder den nationale forsikringsordning ud på hele verden – eller hele Europa – så kollapser velfærdsstaten på et eller andet tidspunkt. Det vil i hvert fald være mit bedste bud, for den kan jo ikke bestå, hvis det er sådan, at alle benytter sig af de velfærdsydelser, som oprindelig var ment til at gælde danskere.",NA,271
"296",14H 44M 0S,"Søren Pind",FALSE,"132","(V)",TRUE,"Academic Eduction","Det vil ligge mig fjernt at anfægte hr. Langballes regnestykke, men man kunne jo f.eks. også indregne, hvor meget udlændinge, der arbejder i Danmark, i øvrigt bidrager. Man kunne også spørge sig selv: Er det meningen, at vi skal bryde EU-retten? Der går regeringens grænse, det vil vi ikke.Jeg har mærket mig, at hr. Morten Messerschmidt i dag i et indlæg gør sig til talsmand for, at Storbritannien går en stor fremtid i møde uden for EU, og at den fremtid også venter Danmark lige om hjørnet. Jeg ved ikke, om det også er hr. Langballes opfattelse.Det, jeg kan sige, er, at vi inden for EU-retten gør alt, hvad vi kan, for at fastholde en rimelighed og dermed også indramme nogle af de problemer, som hr. Langballe og jeg begge opfatter som værende det, jeg selv kalder dem, nemlig problemer.",NA,273
"297",14H 44M 0S,"Christian Langballe",FALSE,"79","(DF)",TRUE,"Academic Eduction","Nu er jeg meget enig med min partifælle Morten Messerschmidt, som er et godt hoved, og som har nogle fornuftige synspunkter.Altså det, jeg så mener med det her, er jo egentlig grundlæggende – jeg ved også, at ministeren er en tænksom herre, selv om han ikke kommer fra vores parti, der jo er indbegrebet af al rationalitet – at problemet er, at velfærdsstaten i fremtiden jo ikke har en chance, hvis det er sådan, at de danske velfærdsordninger udbredes til hele Europa.",NA,275
"298",14H 45M 0S,"Søren Pind",FALSE,"132","(V)",TRUE,"Academic Eduction","Nu må jeg alligevel sige, at jeg synes, at hr. Langballe anfægter Dansk Folkepartis selvforståelse, når han siger, hvad han siger. Hr. Peter Skaarup har for et halvt års tid siden beskrevet, hvordan følelser skal være det drivende element i politik, og nu siger hr. Langballe, at det er rationaliteten. Jeg har brug for en afklaring her.Det, jeg kan sige, er, at vi ønsker, at vi skal være medlem af Den Europæiske Union. Det er vigtigt for os. Vi vil forfølge en kurs, hvor den udfordring, som udmærket beskrives, nemlig at hvis sociale ydelser bliver tilgængelige for alle – for, ja, selvfølgelig er det i udgangspunktet, grundlaget en national forsikring – så får vi nogle problematikker. Og derfor arbejder vi også bl.a. med de engelsksprogede uddannelser; vi arbejder med inddrivelse af gæld imellem andre EU-lande.Så vi har fokus på problemstillingen, men vi ønsker ikke at tilsidesætte EU-retten.",NA,277
"299",14H 45M 0S,"Christian Langballe",FALSE,"79","(DF)",TRUE,"Academic Eduction","Altså, nu kan man jo godt være indbegrebet af rationalitet og så samtidig have følelser. Det kan jo godt gå hånd i hånd, og det gør det i Dansk Folkeparti. Det turde være velkendt, at jeg ikke deler den der begejstring for EU, men jeg synes sådan set også, at det er en kæmpe udfordring i forhold til Danmark, og jeg tror faktisk, det er den største.Med den indvandring og med den frie bevægelighed, der er, vil det også i fremtiden udfordre velfærdsstaten i en så stor grad, at man kan spørge, om den skal bestå. For i et liberalt samfund, hvor der ikke er velfærdsydelser, kan man så at sige rejse på kryds og tværs, uden at det betyder noget for statskassen. Det kan man bare ikke i et velfærdssamfund.",NA,279
"300",14H 46M 0S,"Søren Pind",FALSE,"132","(V)",TRUE,"Academic Eduction","Men jeg vil sige til hr. Christian Langballe, at hvis det er de danske statsfinanser, der er bekymringen, så bør man jo i det spørgsmål, hr. Langballe rejser, inddrage, hvilken enorm gevinst det indre marked har været for Danmark. Og det er altså et flercifret milliardbeløb, vi taler om, som Danmark har i økonomisk gevinst. Og det kan den økonomiske udfordring, som SU-problematikken repræsenterer, slet ikke måle sig med overhovedet. Det betyder ikke, at den er uvæsentlig, men det betyder, at hvis man ser rationelt på det, så må man foretage et regnestykke, der hedder: EU-medlemskabet er en enorm økonomisk gevinst, og der er også nogle omkostninger. Dem skal vi selvfølgelig prøve at minimere.",NA,281
"301",14H 46M 0S,"Christian Rabjerg Madsen",FALSE,"15762","(S)",TRUE,"Academic Eduction","Tak for det. Jeg læser spørgsmålet op.Hvad mener ministeren om, at en borger, der har haft krampelignende anfald, får besked fra en speciallæge om, at hun kan begynde på at tage kørekort efter 6 måneder, og derefter på trods af speciallægens besked får afslag fra Patientstyrelsen, således at hun ikke kan påbegynde at tage kørekort, hvilket er nødvendigt for hendes uddannelse?",NA,284
"302",14H 47M 0S,"Ellen Trane Nørby",FALSE,"163","(V)",FALSE,"No Academic Eduction","Tak for spørgsmålet. Jeg har også læst artiklerne om Mona, og jeg har stor forståelse for hendes utålmodighed, fordi det handler jo om, at hun gerne vil i gang med sin praktikperiode, men jeg har ikke – og det håber jeg sådan set også at spørgeren har respekt for – som sundhedsminister mulighed for at gå ind i konkrete sager og sagsbehandle konkrete sager.Overordnet set er de her regler jo lavet for at beskytte borgerne, både dem, der som Mona søger om kørekort, og også de øvrige trafikanter, og det tror jeg er vigtigt at holde sig for øje. Kørekortsområdet henhører jo ikke under Sundhedsministeriet. Det henhører under transport-, bygnings- og boligministeren, og det er heller ikke Styrelsen for Patientsikkerhed, der træffer afgørelser i sager om ansøgning om kørekort, heller ikke i sager som denne, hvor der også er et helbredsspørgsmål.Ansøgninger om kørekort indgives som udgangspunkt til borgerservice i kommunen, som videregiver sagen til politiet. Hvis f.eks. helbredsforhold giver anledning til nærmere undersøgelse, får politiet i de sammenhænge en sundhedsfaglig vejledning af Styrelsen for Patientsikkerhed, og det er derefter politiet, der træffer afgørelse i sagen. Styrelsen for Patientsikkerheds vurderinger foretages på baggrund af de retningslinjer, som også er tilgængelige for alle, og som fremgår af den vejledning, der ligger omkring helbredskrav til kørekort, og efter den vejledning bør der ved udstedelse eller fornyelse af kørekort til personer med epilepsi ikke være fremkommet epileptiske anfald inden for de seneste 12 måneder.Som jeg var inde på, er den grænse jo fastlagt både af hensyn til den enkelte borger med krampetilfælde, men jo sådan set også ud fra et hensyn til de øvrige trafikanter, altså den generelle trafiksikkerhed, og det gælder for hele den store vejledning, der er omkring helbredskrav i forhold til fornyelse eller udstedelse af kørekort. Der er dog tilfælde, hvor 6 måneder uden epileptiske fald kan gøre sig gældende. Det er eksempelvis tilfældet for personer, der har haft et eller flere enkeltstående uprovokerede epileptiske anfald, men som ikke opfylder definitionen på at have epilepsi, og der vil det jo så også være en speciallægeerklæring, der skal bruges til at fastsætte risikoen på det område. Hvis man er utilfreds over afgørelsen, kan klage over sit afslag til Færdselsstyrelsen.",NA,286
"303",14H 47M 0S,"Christian Rabjerg Madsen",FALSE,"15762","(S)",TRUE,"Academic Eduction","Tak for svaret. Mona og Monas familie fra Agerbæk har taget kontakt til mig, fordi Mona er i et uddannelsesforløb. Hun vil gerne være SOSU-assistent, og hvis hun skal igennem sit praktikforløb og opnå de kundskaber, man får i forbindelse med et praktikforløb, så er det fuldstændig afgørende for hende at få et kørekort. Derfor er hun selvfølgelig meget optaget af at få det her kørekort, og det er på den baggrund, at jeg har taget sagen op. Det, der slår mig som urimeligt i sagen, er, at Mona af en speciallæge på Kolding Sygehus først får at vide: Når du er anfaldsfri, skal der gå 6 måneder uden anfald, og derefter vil du kunne få et kørekort. Det får hun altså at vide af en speciallæge, og det er selvfølgelig en information, hun tager for gode varer. Efterfølgende får hun at vide fra Styrelsen for Patientsikkerhed, at de 6 måneder ikke er nok, men at der skal gå 12 måneder uden anfald, før hun kan få sit kørekort.Hvad er årsagen til, at man kan få to forskellige beskeder fra det samme system, nemlig sundhedsministerens system, altså på den ene side en speciallæge, der siger 6 måneder, og på den anden side Patientstyrelsen, som siger 12 måneder?",NA,288
"304",14H 48M 0S,"Ellen Trane Nørby",FALSE,"163","(V)",FALSE,"No Academic Eduction","Tak. Jeg har også kunnet læse om den pågældende borger i avisen, og jeg forstår godt utålmodigheden. Men den her vejledning er jo lavet ikke bare af hensyn til den pågældende borger, men til alle trafikanter, hvor der jo ligger vejledningsmæssige anbefalinger i forhold til helbredskrav i relation til kørekort på en lang række punkter. Det er ikke Styrelsen for Patientsikkerhed, der træffer beslutning om udstedelse af kørekort, men det er politiet. Det er også Færdselsstyrelsen, man skal klage til, hvis man er utilfreds med et afslag på det at få kørekort. Styrelsen for Patientsikkerhed bedes om en sundhedsfaglig vejledning, og det er det, de skal komme med på baggrund af de generelle vejledningskrav, der ligger på området. Den behandling, der foregår ude i det regionale sundhedsvæsen, og hvad der er foregået mellem en borger og en konkret sundhedsperson, kan jeg ikke forholde mig til. Jeg kan forholde mig til, at styrelsen skal vejlede ud fra gældende regler, og de fremgår af vejledningen, og det er politiet, der træffer beslutning om borgerens kørekort.",NA,290
"305",14H 48M 0S,"Christian Rabjerg Madsen",FALSE,"15762","(S)",TRUE,"Academic Eduction","Jeg accepterer selvfølgelig det, formanden siger i forhold til det med navnet, men navnet optræder jo i indtil flere artikler, og jeg har selv været i dialog med familien og har fået lov til at bruge pågældende persons sag, så jeg tror ikke, vi har overtrådt nogen grænser der. Men vi kan godt kalde hende »borgeren«.Jeg må forstå det sådan på ministeren, at ministeren ikke vil forholde sig til, at man får to forskellige svar på det samme spørgsmål fra sundhedssystemet. Det synes jeg bare er uhensigtsmæssigt, og det synes jeg man bør tage op over for regionen, hvis det er dem, der har ansvaret. Det duer selvfølgelig ikke, at en borger af det samme sundhedsvæsen får at vide, at du kan få et kørekort efter 6 måneder, og derefter får at vide, at du kan få det efter 12 måneder. Det er meget vanskeligt for borgerne at agere, når man får forskellige informationer om det samme forhold.",NA,292
"306",14H 49M 0S,"Ellen Trane Nørby",FALSE,"163","(V)",FALSE,"No Academic Eduction","Jeg har, som jeg også nævnte i starten, simpelt hen ikke mulighed for at gå ind og sagsbehandle i konkrete tilfælde. Det tilkommer ikke ministeren. Det foregår i styrelsen, som giver en sundhedsfaglig vurdering til politiet. Det er politiet, der er myndighed på kørekortsområdet og udsteder kørekortene, og hvis man er utilfreds med en afgørelse, skal man klage til Færdselsstyrelsen, som heller ikke ligger under Sundhedsministeriet.Det, som styrelsen forholder sig til, er den vejledning, der er, og som jo er lavet af hensyn til den samlede trafiksikkerhed i landet, og hvor 12 måneder altså er udgangspunktet. Jeg kan ikke forholde mig til samtaler mellem sundhedspersoner og en borger, som jeg ikke er vidende om. Jeg kan forstå, at der er en tvist. Det er altid ulykkeligt, når der er en tvist mellem forskellige aktører i et væsen. Styrelsen for Patientsikkerhed er selvsagt nødt til at forholde sig til vejledningen. I vejledningen ligger der også, som jeg startede med at sige, en mulighed i forhold til enkeltstående undtagelser, hvor der så skal ligge en udtalelse fra speciallægen. Det er politiet, der i de tilfælde træffer beslutning, og styrelsen kommer med sit input. Det er politiet og ikke styrelsen, der træffer afgørelse om det konkrete kørekort.",NA,294
"307",14H 49M 0S,"Christian Rabjerg Madsen",FALSE,"15762","(S)",TRUE,"Academic Eduction","Jeg vil sige tak til ministeren for besvarelsen. Det er ikke, fordi vi er kommet så meget længere. Jeg synes, man som minimum skulle tage det op over for regionerne og sikre, at den samme borger ikke får to forskellige beskeder om, hvornår hun kan påbegynde at tage et kørekort. Det virker noget uhensigtsmæssigt, at man får at vide, at det er 6 måneder det ene sted, og 12 måneder det andet sted. Men det kan ministeren jo tage med videre, hvis man måtte ønske det.Så kan jeg i øvrigt oplyse, at der nu er gået 12 måneder, hvor borgeren ikke har haft symptomer, men alligevel har politiet ikke reageret på sagen og sat hende i gang med at måtte tage den her køreprøve. Så der må være noget ventetid hos politiet i forhold til at behandle sagen, men det er jo et spørgsmål, som jeg kan tage op med justitsministeren ved en anden lejlighed. I hvert fald er det dybt beklageligt, at borgeren er endt i den her situation.",NA,296
"308",14H 50M 0S,"Ellen Trane Nørby",FALSE,"163","(V)",FALSE,"No Academic Eduction","Det er altid beklageligt, hvis man som borger oplever, at man får forskellige oplysninger fra forskellige aktører i vores sundhedsvæsen, det være sig andre myndigheder. Det, som Styrelsen for Patientsikkerhed skal forholde sig til, er den vejledning, der ligger på området, når de giver sundhedsfaglige anbefalinger til politiet. Det er politiet, der er udstedende og afgørende myndighed i relation til kørekort, og det er derfor også dem, der træffer afgørelse i sidste ombæring.I forhold til spørgsmålet om sagsbehandlingstider – for det er jo nærliggende at spørge, om det så er, fordi den har ligget hos Styrelsen for Patientsikkerhed – vil jeg gerne henvise til det spørgsmål, der hedder spørgsmål 1244 fra den 20. juni sidste år, som viser, at kun 0,2 pct. af samtlige sager ligger i over 46 dage. Hovedparten ekspederes inden for 1 til 14 dage, og de tider skulle stadig væk være vejledende i relation til, hvor lang tid man bruger på den sundhedsfaglige vurdering af en sag.",NA,298
"309",14H 50M 0S,"Christian Rabjerg Madsen",FALSE,"15762","(S)",TRUE,"Academic Eduction","Tak for det, og jeg læser spørgsmål 19 op: Hvad er ministerens reaktion på, at TV 2 med Operation X-programmet »Den brændende sandhed« i oktober 2017 afslørede, at store modehuse systematisk brænder tøj af?",NA,301
"310",14H 51M 0S,"Esben Lunde Larsen",FALSE,"261","(V)",TRUE,"Academic Eduction","Tak for det, formand, og tak for spørgsmålet. Regeringen arbejder for en mere cirkulær økonomi og er opmærksom på, at en vigtig del af en mere cirkulær økonomi er øget genbrug og genanvendelse. Det er vigtigt, at vi udnytter alle ressourcer bedst muligt til fordel for både miljø og økonomi, og det er en ambition, som regeringen deler med dansk erhvervsliv.Ministeriet har ikke på nuværende tidspunkt tal for, hvor meget genanvendeligt tekstil, virksomheder sender til forbrænding, men jeg kan se, at Bestseller f.eks. har oplyst, at det drejer sig om 0,1 promille af deres samlede produktion. Hvis en tøjproducent i dag vælger at sende tøj til forbrænding som affald, er det forbundet med betaling af et gebyr for affaldshåndteringen. Modsat er det i sagens natur ikke forbundet med omkostninger at vælge at donere tøj til genbrug. Ud over det miljømæssigt prisværdige i genbrug og genanvendelse frem for forbrænding er der således også et økonomisk incitament til tøjproducenterne til ikke at forbrænde tøj som affald, når det ikke er nødvendigt. Jeg er oplyst om, at mulighederne for genanvendelse af tekstil er en del af problemets kerne, da der på nuværende tidspunkt ikke er et effektivt marked for genanvendelse af tekstilaffald, hverken i Danmark eller i udlandet. Den bedste situation er derfor, at virksomhederne bruger de muligheder, de har, for at aflevere overskydende tøj til genbrug. Hvis tøjet indeholder skadelig kemi, kan det selvsagt hverken genanvendes eller genbruges.Jeg kan oplyse, at i henhold til affaldsbekendtgørelsen skal virksomheder kildesortere deres affald, og hovedreglen er, at virksomheder skal udsortere det affald, som kan genanvendes eller klargøres til genbrug. Det er kommunerne, som klassificerer affaldet og fører tilsyn med, at affaldsbekendtgørelsen overholdes.",NA,303
"311",14H 51M 0S,"Christian Rabjerg Madsen",FALSE,"15762","(S)",TRUE,"Academic Eduction","Så kom vi igennem. Tak for det. En aktindsigt, som Operation X har fået fra Forbrændingen i Roskilde, viser, at H&M i snit de sidste 5 år har afbrændt 12 t tøj om året, og det er altså uden at nævne de her 12 t i deres årlige bæredygtighedsafrapportering. Så det er ikke noget, som en virksomhed, som ellers skilter med at være grøn, fortæller offentligheden om som sådan. En af de her afbrændinger sker den 15. juni 2017, hvor H&M sender en lastbil med godt 1.500 kg papkasser med tøj i til afbrænding, bl.a. et stort parti cowboybukser. De her cowboybukser fejler intet. Det er alene et lille mærkat bag på bukserne, som har et for højt indehold af bly. Det er så H&M's begrundelse for at afbrænde hele partiet. Det virker jo noget uhensigtsmæssigt, at man på grund af et lille mærkat, som kunne tages af bukserne, vælger at afbrænde dem.Ser ministeren en problematik heri, og kunne man fra politisk side gøre mere for at sikre, at de store modehuse i højere grad vælger at genbruge end at brænde af, selv om der kan være begrænsede dele af et tøjparti, som har et eksempelvis for højt indhold af bly?",NA,305
"312",14H 53M 0S,"Esben Lunde Larsen",FALSE,"261","(V)",TRUE,"Academic Eduction","Tak for det, formand, og tak for det opfølgende spørgsmål. Jamen jeg har en interesse i, at Dansk Mode & Tekstil, som er brancheorganisationen, og de medlemsvirksomheder, som er spillere i det her, selvfølgelig er sig bevidste om, at vi har et cirkulært fokus. Det gælder på en lang række områder, og det gælder også for tøj. Jeg har den oplevelse, at Dansk Mode & Tekstil i den grad er villige til at gå ind i en dialog om det her, og jeg har bedt Miljøstyrelsen som ansvarlig styrelse udrede med Dansk Mode & Tekstil og eventuelle andre interessenter, hvordan vi kan tage skridt i den rigtige retning, så vi ikke kasserer godt og brugbart tøj, som f.eks. kunne have vakt glæde blandt mennesker, der er mindrebemidlede, eller i relation til f.eks. øget genanvendelighed.",NA,307
"313",14H 53M 0S,"Christian Rabjerg Madsen",FALSE,"15762","(S)",TRUE,"Academic Eduction","Jeg synes, det er overordentlig fornuftigt at tage en kritisk dialog med modebranchen via Dansk Mode & Tekstil for at få et overblik over, hvor meget tøj, der brændes af, og hvorfor tøjet bliver brændt af, og for at finde veje til at sikre, at det tøj, som i dag brændes af – og det er betydelige mængder – fremadrettet ikke brændes af, men i stedet for bliver genbrugt.Hvornår kan vi i Folketinget forvente at få en afrapportering om den dialog, der er imellem ministeren og Dansk Mode & Tekstil?",NA,309
"314",14H 54M 0S,"Esben Lunde Larsen",FALSE,"261","(V)",TRUE,"Academic Eduction","Tak for det, formand, og tak for det opfølgende spørgsmål. Det kan spørgeren få, når mødet har været afholdt. Det er ikke anført i mine papirer, lige hvornår mødet bliver afholdt, men det gør det inden længe. Så lige så snart, der er afholdt et møde, kan ordføreren blive orienteret om, at der skal ske fremadrettet.",NA,311
"315",14H 54M 0S,"Christian Rabjerg Madsen",FALSE,"15762","(S)",TRUE,"Academic Eduction","Det er en oplysning, jeg vil imødese med spænding. Jeg håber, at vi i fællesskab kan finde en løsning, som sikrer, at vi kan genbruge tøjet i stedet for. Jeg synes, at det har været utilfredsstillende at iagttage, dels at virksomhederne ikke er specielt åbne omkring den her praksis, dels at iagttage, at der bliver afbrændt så meget tøj, som kunne genbruges. Jeg synes, det er et vigtigt spørgsmål.Jeg har været i dialog med affaldsselskaberne, som siger, at en løsning jo kunne være, at de fik lov til at kræve en dokumentation for, at tøjet faktisk er skadeligt at genbruge, når det bliver indleveret til afbrænding. Og hvis det ikke kan dokumenteres, kunne man jo give affaldsselskaberne mulighed for at anvise en anden måde at bortskaffe tøjet på i stedet for afbrænding. Er det nogle muligheder, som ministeren vil være villig til at diskutere og give affaldsselskaberne?",NA,313
"316",14H 54M 0S,"Esben Lunde Larsen",FALSE,"261","(V)",TRUE,"Academic Eduction","Tak for det, formand, og tak for det opfølgende spørgsmål. Jamen jeg afviser ikke nogen løsningsmuligheder i det her, for jeg ser det som ganske fornuftigt og ligetil, at vi får en bedre genanvendelighed og også en højere grad af genbrug. Da Miljøstyrelsen også har drøftelser med hele affaldsbranchen, ser jeg intet til hinder for, at Miljøstyrelsen eventuelt også tager den dialog på baggrund af mødet med Dansk Mode & Tekstil.",NA,315
"317",14H 54M 0S,"Pernille Bendixen",FALSE,"15767","(DF)",NA,"230","Tak for det. Jeg læser spørgsmålet højt: Vil ministeren kommentere Institut for Menneskerettigheders rapport »Ekstrem social kontrol«, der konkluderer, at der er problemer i forbindelse med inddragelse af forældre i sager, hvor den unge netop har brug for, at forældrene ikke inddrages, når det er familien, der udøver social kontrol, og vil ministeren gøre tiltag for i højere grad at beskytte den unges ret til et privatliv?",NA,318
"318",14H 55M 0S,"Mai Mercado",FALSE,"189","(KF)",TRUE,"Academic Eduction","Tak, og tak for spørgsmålet. Først og fremmest vil jeg gerne starte med at understrege, at børn og unge, som udsættes for social kontrol af deres familie, selvfølgelig har krav på at få den hjælp, som de har brug for. Der er ofte tale om børn og unge, som vokser op i familier med særlige værdisæt, der forhindrer dem i at bestemme over deres eget liv, til selv at vælge deres venner, til selv at vælge deres kærester, uddannelser eller fritidsaktiviteter, og det kan jo føre til voldsomme konflikter og beskyldninger om krænkelse af familiens ære, og de børn og unge skal vi selvfølgelig gøre alt, hvad vi kan, for at hjælpe.Derfor skal kommunerne også reagere med det samme, hvis en ung henvender sig om social kontrol eller en æresrelateret konflikt. Kommunen har mulighed for at give gratis og anonym rådgivning til den unge, og kommunen skal også overveje, om det er nødvendigt at inddrage politiet af hensyn til den unges sikkerhed. Hvis kommunen bliver opmærksom på den unges situation via en underretning, skal kommunen være opmærksom på, at det kan eskalere konflikten, hvis forældrene bliver orienteret om underretningen, og kommunen skal også være opmærksom på, at den unge kan have behov for beskyttelse mod repressalier fra familiens side. Så derfor er det også muligt for kommunen at undlade at oplyse forældrene om underretningen, ligesom der kan gives afslag på aktindsigt, når særlige forhold – eksempelvis social kontrol – taler imod det, for det må aldrig være sådan, at hensynet til forældrenes retssikkerhed kommer til at veje tungere end hensynet til barnets eller den unges ret til hjælp og beskyttelse.",NA,320
"319",14H 55M 0S,"Pernille Bendixen",FALSE,"15767","(DF)",NA,"230","Tak for det. Det er rigtigt nok, at kommunerne i dag har en mulighed for at give afslag på aktindsigt, men det er bare sådan, at reglerne er utydelige. Det gælder måske ikke selve lovgivningen, men så i hvert fald den vejledning, som kommunerne skal støtte sig op ad, og her er det primært tilfælde, hvor den unge er udsat for fysisk vold, fysiske overgreb, at kommunen har en klar lovhjemmel til at gå ind at nægte aktindsigt, hvorimod det er noget mere utydeligt for kommunen at agere, når der er tale om psykisk vold, som jeg tror vi kan kalde det her. Er ministeren ikke enig i, at der er et behov for, at vi på en eller anden måde tydeliggør det her, så kommunerne får et bedre redskab til netop at reagere, som de jo skal, når den unge henvender sig?",NA,322
"320",14H 56M 0S,"Mai Mercado",FALSE,"189","(KF)",TRUE,"Academic Eduction","Jeg er faktisk af den overbevisning, at det er meget tydeligt beskrevet i vejledningen, altså i vejledningens kapitel 2 om æresrelaterede konflikter. Hvis kommunerne er usikre på, hvordan den her type sager skal håndteres, kan de altid søge bistand hos VISO, altså den nationale videns- og specialrådgivningsorganisation, og så står VISO parat til at hjælpe med rådgivning.Jeg kan derudover også oplyse, at Udlændinge- og Integrationsministeriet er i gang med at udarbejde en ny håndbog til kommuner om æresrelaterede konflikter og negativ social kontrol, som lige præcis har til formål at tydeliggøre kommunernes handlemuligheder over for den her specifikke målgruppe, bl.a. hvordan de bør undlade at inddrage forældrene. Håndbogen forventes offentliggjort i første kvartal 2018. Så jeg mener egentlig, at vi gør en stor og vigtig indsats for at få tydeliggjort reglerne på området.",NA,324
"321",14H 56M 0S,"Pernille Bendixen",FALSE,"15767","(DF)",NA,"230","Vi er sådan set ikke uenige om, at der allerede gøres en stor indsats på området. Men nu har vi bare den her rapport, som slår fast, det er helt sikkert, at kommunerne er usikre, og at de har rigtig svært ved at agere i det her, fordi det også er så svært at finde ud af, hvornår der egentlig er tale om social kontrol. Men i det tilfælde, at et ung faktisk bryder ud og får det mod, det er, at gå til sin lærer, så er der jo et behov for, at læreren overhovedet ikke er i tvivl om, hvordan man reagerer. Er ministeren ikke enig i, at der er et behov?",NA,326
"322",14H 56M 0S,"Mai Mercado",FALSE,"189","(KF)",TRUE,"Academic Eduction","Jo, men det er faktisk sådan, at kommunen skal reagere med det samme. Hvis en ung henvender sig angående en æresrelateret konflikt, skal kommunen reagere med det samme. For det kan jo være den eneste gang, den unge får en mulighed for at komme med et råb om hjælp og række hånden ud til et system, og så skal systemet også svare med det samme og tage den udstrakte hånd og gøre alt, hvad man kan, for at hjælpe den unge. I dag er der altså allerede i serviceloven en mulighed for at give både gratis og også anonym rådgivning til børn og unge under 18 år. Det betyder, at forældrene ikke skal inddrages, ligesom der hverken startes en sag eller tages notater, som familien efterfølgende kan søge aktindsigt i.",NA,328
"323",14H 56M 0S,"Pernille Bendixen",FALSE,"15767","(DF)",NA,"230","Vil ministeren så i det mindste være med til at se på at klæde personalet lidt bedre på til at håndtere sagerne, sådan at de i hvert fald ikke er i tvivl om, hvornår der er tale om social kontrol, og hvornår der ikke er tale om social kontrol? For når ministeren siger, at kommunen har redskaberne, så kan det jo være, at usikkerheden ligger hos medarbejderne.",NA,330
"324",14H 57M 0S,"Mai Mercado",FALSE,"189","(KF)",TRUE,"Academic Eduction","Jo, og dertil er det jo helt oplagt, at hvis kommunen føler sig usikker på, hvordan den skal håndtere en given henvendelse, så kan den rette henvendelse til VISO, og så vil VISO bistå med at klæde medarbejderne fagligt på til at kunne håndtere de typer af konflikter. For jeg er fuldstændig enig med spørgeren i – og jeg tror egentlig, vi ser ret ens på problematikken – at det er helt afgørende, at fagpersoner både er klædt på til at opspore, men også til at handle over for social kontrol, og hvis de støder på æresrelaterede konflikter.",NA,332
"325",14H 57M 0S,"Henning Hyllested",FALSE,"44","(EL)",NA,"14","Spørgsmålet lyder: Fastholder ministeren, at Transport-, Bygnings- og Boligministeriets ansvar ikke omfatter tiltag, der kan kompensere for negative klimaaftryk, der sker som følge af CO2-udledningen fra transportområdet, som ministeren er refereret for i Information den 26. august i år?",NA,335
"326",14H 58M 0S,"Ole Birk Olesen",FALSE,"99","(LA)",FALSE,"No Academic Eduction","Tak for spørgsmålet. Ifølge energi-, forsynings- og klimaministeren gav EU-landene den 13. oktober hinanden et grønt håndslag på den mest ambitiøse klimakurs i verden. For nærmere at forklare, hvad det kommer til at betyde for transportsektoren, vil jeg gerne fremhæve tre forhold, som har tæt tilknytning til, at vi i Danmark fører en omkostningseffektiv klimapolitik.For det første sender vi ikke bare kravet om en reduktion på 39 pct. direkte videre til landbruget og transport- og boligområdet. For det andet anser vi det for positivt, at aftalen indeholder en række fleksibilitetsmekanismer, der kan bidrage til, at vi får mest muligt klima for pengene. For det tredje vil Danmark som udgangspunkt være positivt stemt over for de fælleseuropæiske instrumenter til CO2-reduktioner i transportsektoren, som Kommissionen har fremlagt i sin vejpakke.Omstillingen af transportsektoren er en stor opgave. Vi har i Danmark ikke en bilindustri og har derfor begrænsede muligheder for at drive udviklingen. Derfor har vi brug for ambitiøse fælleseuropæiske CO2-standarder for biler, der kan fremme udviklingen af nye teknologier på en omkostningseffektiv måde.Regeringen er med energi-, forsynings- og klimaministeren for bordenden i gang med at udarbejde en strategi for opfyldelsen af Danmarks klimamål frem mod 2030. Der vil være en række muligheder for, at vi kan leve op til forpligtelserne. Regeringen vil i sin strategi tegne mulighederne op.Afslutningsvis vil jeg gerne summere op: Udledningen af drivhusgasser skal fortsat falde, og Danmark er parat til at påtage sig et ambitiøst 2030-mål for sektorerne uden for kvotesystemet. Regeringen er ved at udarbejde en omkostningseffektiv strategi for, hvordan vi lever op til vores mål for reduktion af drivhusgasser uden for kvotesystemet. Ved den konkrete udmøntning af klimaindsatsen påtager jeg mig som transport-, bygnings- og boligminister naturligvis ansvaret for de klimatiltag, som regeringen og Folketinget beslutter på mit område. Tak.",NA,337
"327",14H 58M 0S,"Henning Hyllested",FALSE,"44","(EL)",NA,"14","Tak for svaret. Det er jo også der, kan man sige, tvivlen er opstået. Jeg er selvfølgelig glad for, at der er et ambitiøst klimamål, og at man forsøger at leve op til aftalerne på klimaområdet. Men jeg og også andre er kommet i tvivl om, hvor man egentlig skal rette både sine spørgsmål og sin opmærksomhed hen – om det er til transportministeren og Transportministeriet, eller om det er et andet sted hen. Og det er jo på grund af de forholdsvis markante udtalelser om, at rene transportpolitikker, tror jeg formuleringen var, ikke for så vidt indeholder, skal vi kalde det hensyntagen til eventuelle klimamål og klimabelastninger.Jeg går ud fra, at ministeren er enig med mig i, at transportsektoren udgør en væsentlig del af klimabelastningen i de ikkekvotebelagte sektorer. Transportsektoren står for en tredjedel af den samlede CO2-udledning i Danmark, så hvis man skal reducere CO2-udledningen og klimabelastningen – og det siger ministeren jo at man skal – så skal der vel også ske noget inden for transportsektoren? Man kan vel ikke forestille sig, at det bliver overladt til en anden del af ministerens ressort, nemlig bygninger og boliger, eller til landbruget? Så kunne jeg da forestille mig, at man fik nogle gevaldige stridigheder mellem ministrene indbyrdes. Så transportsektoren skal vel bidrage? Men det kan man jo komme i tvivl om, for man kan sige, at den politik, der nu er lagt frem i forbindelse med finanslovsforslaget, i forbindelse med erhvervsudspillet og i forbindelse med skatteudspillet, trækker i den stik modsatte retning. Det giver jo mere CO2-udledning. Så jeg er i hvert fald ikke helt klar over, hvordan sammenhængen og opdelingen i regeringen er.",NA,339
"328",15H 4M 0S,"Ole Birk Olesen",FALSE,"99","(LA)",FALSE,"No Academic Eduction","Altså, i den artikel i Information, som hr. Henning Hyllested henviser til i spørgsmålet, tror jeg at jeg blev spurgt om følgende: Når man nu ser på de tiltag, regeringen gør på transportområdet, hvad så med CO2-belastningen? F.eks. når vi nu vil udvide nogle motorveje, eller når vi vil tillade, at man kører 90 km/t. på udvalgte landeveje i stedet for 80 km/t. , hvad så med den ekstra CO2-udledning, der kommer? Til det svarede jeg jo for det første, at det er en meget beskeden ekstra udledning af CO2, i forhold til hvor meget CO2 vi i øvrigt udleder, og for det andet, at man ikke kan se på transportområdet isoleret, og at man heller ikke kan sige, at fordi der kommer mere CO2, hvis vi udvider vejene, så der er plads til mere trafik, så skal vi ikke udvide vejene, så der er plads til mere trafik, men så skal folk holde i kø. Så af hensyn til CO2-udledningen skal folk holde i kø.I klima- og energipolitikken sidder energi-, forsynings- og klimaministeren for bordenden, og så uddelegerer han opgaver, herunder til Transportministeriet.",NA,341
"329",15H 4M 0S,"Henning Hyllested",FALSE,"44","(EL)",NA,"14","Men igen kan man vel ikke se to ting isoleret fra hinanden? Jeg tænker bare på, hvordan det egentlig foregår i regeringen. For sådan som jeg er orienteret, er det i virkeligheden noget nyt, at man i Transportministeriet ligesom ikke indtænker CO2-belastningen, når man fremlægger sine rene transportpolitikker. Hvordan foregår det så i regeringen? Er det sådan, at det i virkeligheden er klimaministeren, der sidder og bestemmer over transportpolitikken, hvis der i transportpolitikken er elementer af klimabelastning og CO2-udledning?",NA,343
"330",15H 5M 0S,"Ole Birk Olesen",FALSE,"99","(LA)",FALSE,"No Academic Eduction","Jeg tror ikke, at man tidligere i Transportministeriet, når man har besluttet sig for, at nu skulle man udvide en vej, så har udregnet, hvad det eventuelt vil betyde for CO2-reduktionen, at folk ikke længere sidder i kø dér. Eller når man tidligere har besluttet, at nu kan folk godt køre 130 km/t. på motorvejen i stedet for 110 km/t., så tror jeg heller ikke, at man har indregnet, hvad det betyder for CO2-belastningen. Det er et nyt krav, som er kommet, og som jeg pludselig skal stå på mål for, selv om tidligere transportministre ikke har skullet stå på mål for det – heller ikke de transportministre, som Enhedslisten har holdt ved magten.",NA,345
"331",15H 5M 0S,"Henning Hyllested",FALSE,"44","(EL)",NA,"14","Det har dog været sådan, at hvis vi stillede spørgsmål om CO2-udledningen, om en stigende udledning eller en manglende besparelse osv. osv. i forbindelse med forskellige tiltag inden for transportpolitikken, så har vi jo typisk rettet spørgsmålet til Transportministeriet, og vi har da også fået svar fra Transportministeriet. Det er jo derfor, vi siger, at det da er noget nyt, hvis det ikke ligesom er den procedure, vi skal anvende i fremtiden.",NA,347
"332",15H 7M 0S,"Ole Birk Olesen",FALSE,"99","(LA)",FALSE,"No Academic Eduction","Det kan man også fortsat, og jeg ved også, at jeg i min ministertid har svaret på spørgsmål om CO2-udledning som følge af transporttiltag. Der har vi så skønnet bedst muligt, og jeg tror også, at vi nogle gange har bedt om hjælp i Energistyrelsen for at kunne svare på spørgsmålene. Men det kan man altså fortsat. Jeg siger bare, at det ikke har været sådan, at når en socialdemokratisk transportminister gerne har villet udvide en vej eller sætte hastigheden op eller lignende, så har transportministeren samtidig skullet redegøre for, hvordan den ekstra CO2-udledning i øvrigt skulle imødegås andre steder i transportsystemet.",NA,349
"333",15H 7M 0S,"Henning Hyllested",FALSE,"44","(EL)",NA,"14","Tak. Det lyder i al sin korthed: Kan ministeren svare på, hvilket ministerium der har ansvaret for at reducere klimaeffekten inden for transportområdet?",NA,352
"334",15H 7M 0S,"Ole Birk Olesen",FALSE,"99","(LA)",FALSE,"No Academic Eduction","Også tak for det spørgsmål. Som nævnt i mit svar på spørgsmål nr. S 188 er regeringen i gang med at udarbejde en strategi for opfyldelse af Danmarks klimamål. Det er energi-, forsynings- og klimaministeren, der leder dette arbejde. Når strategien er færdig og offentliggjort, er det hele regeringens strategi, og alle ministre vil stå bag strategien, herunder transport-, bygnings- og boligministeren, for det er princippet bag et regeringssamarbejde. Ved den konkrete udmøntning af klimaindsatsen påtager jeg mig det politiske ansvar for forvaltningen af de klimatiltag, som vi beslutter at gennemføre på mit område.Så svaret på spørgsmålet er, at jeg har ansvaret for at gennemføre de dele af regeringens klimatiltag, der ligger inden for mit ministeriums ressortmæssige ansvar. Når det derimod drejer sig om at beslutte, hvordan Danmark skal leve op til sine forpligtelser til at reducere drivhusgasudledning uden for kvotesystemet, er det regeringen og i sidste ende et flertal i Folketinget, der bærer ansvaret. Tak.",NA,354
"335",15H 8M 0S,"Henning Hyllested",FALSE,"44","(EL)",NA,"14","Det svar glæder mig sådan set lidt, må jeg sige, for jeg synes, at ministeren i hvert fald med det svar helt klart ophæver den tendens til silotænkning, som jeg synes der har ligget i de udmeldinger, jeg har set, men det kan være, at de er vinklet skarpt, hvad ved jeg. Men ministeren gør ligesom op med den tankegang ved at sige: Selvfølgelig tænker vi på tværs i regeringen. Ministeren siger så også, at det er ministeren, der er ansvarlig for tingenes tilstand inden for transportområdet, herunder også de klimamæssige ting. Det er selvfølgelig glædeligt, at ministeren svarer på den måde.Når jeg under mit tidligere spørgsmål spurgte, om der er sket en nyudvikling i Transportministeriet, skyldes det jo, at jeg ved, at tilbage i 2013 satte den daværende regering og daværende transportminister gang i en analyse, og der kom senere en rapport, »Roadmap for udfasning af fossile brændstoffer«. Det var sådan et bidrag til Roadmap 2050 i det hele taget. På det tidspunkt var der jo ingen tvivl om, at det var Transportministeriet, der i høj grad forholdt sig til klimamæssige tiltag inden for transportsektoren, og som gav bud på – det var selvfølgelig til den samlede energipolitik – hvilke initiativer man kunne sætte i værk for at bidrage til Danmarks nedsættelse af CO2-udledningen og for at leve op til klimamålene. På det tidspunkt var der sådan set ikke tvivl om det. Det skal siges, at den pågældende rapport blev skrottet, da man skiftede regering. Ministerens forgænger, altså hr. Hans Christian Schmidt, skrottede jo den pågældende rapport, selv om den var klar til offentliggørelse. Det var vi jo en del der undrede os over, og vi fremsatte et beslutningsforslag om det.",NA,356
"336",15H 8M 0S,"Ole Birk Olesen",FALSE,"99","(LA)",FALSE,"No Academic Eduction","I dag er det i hvert fald sådan, at energi-, forsynings- og klimaministeren rejser til Bruxelles og på Danmarks vegne forhandler EU's klimapolitik og kommer med bidrag til, hvad Danmark vil bidrage med. Her har vi altså en målsætning om en reduktion på 39 pct., og der sætter energi-, forsynings- og klimaministeren sig så for bordenden for et arbejde i regeringen om, hvordan vi skal nå de 39 pct. Når det arbejde er afsluttet, vil jeg også vide, hvor stor en del af reduktionen der skal finde sted i transportsektoren. Det vil så være min opgave at bidrage til, at det bliver ført ud i livet, men jo også Folketingets opgave, hvis det kræver lovændringer osv.",NA,358
"337",15H 8M 0S,"Henning Hyllested",FALSE,"44","(EL)",NA,"14","Så er det bare, jeg spørger: Hvordan bliver det modtaget i den samlede regering, når man så på transportområdet – og jeg ved ikke, om det er en beslutning, der er taget i Transportministeriet eller hos transportministeren sådan helt afsondret, eller hvad man kalder det, fra øvrige ministerier – pludselig lægger frem, at nu forøger man hastigheden, at nu nedsætter man taksterne på Storebælt, at nu udvider man motorvejene, alt sammen med en stigende CO2 udledning til følge? Hvad er så reaktionen i den øvrige del af regeringen, når transportministeren pludselig kommer med noget, som vel egentlig trækker i den modsatte retning af det, som man skulle, i forhold til at leve op til klimamålene?",NA,360
"338",15H 9M 0S,"Ole Birk Olesen",FALSE,"99","(LA)",FALSE,"No Academic Eduction","Jamen det er da opbakning til de elementer. Når en regering spiller ud med et finanslovsforslag, er det jo drøftet igennem i regeringen. Man har et ønske om, at der skal være mindre kø på vejene, så derfor vil man gerne have nogle bredere veje, man har et ønske om, at hastighedsgrænserne er mere fornuftige og passer til de veje, der er, så man nogle steder kan køre 90 km/t. i stedet for 80 km/t. og andre steder kan køre 130 km/t. i stedet for 110 km/t., og det er der jo opbakning til i hele regeringen. Det er et fælles projekt. Så sidder klima-, energi- og forsyningsministeren og arbejder med vores målsætning om at leve op til de reduktioner, som vi har lovet til EU, og det arbejde bliver også færdiggjort i regeringen.",NA,362
"339",15H 9M 0S,"Henning Hyllested",FALSE,"44","(EL)",NA,"14","Men den reduktion for at leve op til klimamålene, som man så ikke skaffer i transportsektoren – vel tværtimod, for man gør det vanskeligere at leve op til målene, hvis man forøger CO2-udledningen, går jeg ud fra vi er enige om – betyder jo så, at reduktionen så meget desto mere skal skaffes i andre sektorer. Det er jo lidt spændende at se, hvordan og hvorledes det så håndteres af andre ministre, altså andre sektorer, kan man sige.",NA,364
"340",15H 10M 0S,"Ole Birk Olesen",FALSE,"99","(LA)",FALSE,"No Academic Eduction","Jo, men den naturlige udvikling på området går jo i forskellige retninger. Der er en vækst i økonomien. Det fører i retning af mere udledning. Til gengæld er der en ny udvikling af biler, der kan køre længere på literen, eller som kører på el, som bliver produceret af vindmøller om natten, og det trækker i retning af mindre CO2-udledning. Og jeg er da helt sikker på, at den teknologiske udvikling, der sker, overstiger den udvikling, der sker, i forhold til CO2, fordi vi tillader, at man på udvalgte vejstrækninger kører fra 80 til 90 km/t.",NA,366
"341",15H 10M 0S,"Kaare Dybvad",FALSE,"15787","(S)",FALSE,"No Academic Eduction","Han vil nu oplæse sit spørgsmål.",NA,368
"342",15H 10M 0S,"Kaare Dybvad",FALSE,"15787","(S)",FALSE,"No Academic Eduction","Tak for det, formand. Mener ministeren, at det skal være muligt for kommunerne at fravige opkrævningen af en tillægskøbesum hos almene boligselskaber, så der kan bygges flere almene boliger på eksisterende grunde?",NA,369
"343",15H 10M 0S,"Ole Birk Olesen",FALSE,"99","(LA)",FALSE,"No Academic Eduction","En tillægskøbesum er noget, en kommune kan opkræve, hvis der sker en forøget udnyttelse af en tidligere kommunal grund i forhold til det gældende plangrundlag på aftaletidspunktet. Det vil sige, at kommunen opkræver et vederlag – en tillægskøbesum – hvis der i aftalen om salget af grunden er krav herom ved øget udnyttelse, f.eks. når der bygges tagboliger på en bebyggelse eller ejendommen udnyttes til at fortætte byggeriet.Jeg ser gerne, at der kommer et øget incitament til at sælge grunde i de almene boligområder, så restarealer udnyttes til at bygge tættere. I de fleste tilfælde vil jeg mene, at det vil være bedre at sælge fra til andre boligformer end til alment byggeri, da områderne i byen fungerer bedst, hvis der er blandede ejerformer. Ministeriet er allerede i gang med at se på mulighederne for at sælge restarealer eller byggeretter fra i den almene boligsektor. I den forbindelse skal vi se på, om der er barrierer i lovgivningen i dag. Det kan f.eks. være kravet om opkrævning af tillægskøbesum. Det skal dog undersøges nærmere, hvilke økonomiske konsekvenser det vil have, herunder kommunaløkonomiske konsekvenser. Desuden skal det undersøges, om der er nogen statsstøtteretlige problemer i, at kommunerne ikke opkræver tillægkøbesummen fra boligselskaberne.Men jeg vil som sagt gerne se på det, og jeg er også nødt til at drøfte det med min kollega, økonomi- og indenrigsministeren, som uden tvivl har en holdning til lovgivning, som vedrører kommunernes økonomiske handlemuligheder.",NA,371
"344",15H 11M 0S,"Kaare Dybvad",FALSE,"15787","(S)",FALSE,"No Academic Eduction","Det var da et svar, jeg er oprigtigt glad for. Vil ministeren oplyse, hvornår det arbejde forventes at være færdigt?",NA,373
"345",15H 11M 0S,"Ole Birk Olesen",FALSE,"99","(LA)",FALSE,"No Academic Eduction","Vi har jo et arbejde i gang via konsulenter, Copenhagen Economics, for at undersøge, hvilke begrænsninger der er på at udvide boligmassen i København, og det er i det arbejde man også kan kigge på det her. Men i øvrigt vil jeg sige, at når en kommune sælger en grund videre med en begrænsning på, gør den begrænsning jo så, at man som køber har fået grunden billigere, end man ellers ville have fået. Så får man lyst til at bygge noget mere, og så siger begrænsningen, at man skal give nogle penge til kommunen. Det, der er udgangspunktet, er jo, at kommunen har lavet en aftale forinden. Kommunen kan altid løbe fra den aftale på den måde, at kommunen ensidigt kan sige: Vi behøver ikke nogen tillægskøbesum. Det er kommunen altid fri til at gøre, hvis den ønsker det, tror jeg. [Uden for mikrofon]. Men må jeg ikke tilføje ...",NA,375
"346",15H 12M 0S,"Kaare Dybvad",FALSE,"15787","(S)",FALSE,"No Academic Eduction","Nu skal jeg jo heller ikke foregribe det, når ministeren nu sagde, at han troede det. Men jeg kan i hvert fald se, at Københavns overborgmester er uenig i det og mener, at man skal have Folketinget til at dispensere, som han siger til den udgave af fagbladet Boligen, der kom den 26. oktober. Men ministeren må jo endelig gerne uddybe det.",NA,377
"347",15H 12M 0S,"Ole Birk Olesen",FALSE,"99","(LA)",FALSE,"No Academic Eduction","Ja, det er muligt, at kommunen ikke må det. Det er faktisk muligt. For der er nogle offentlige støtteregler, som vil blive berørt af det. Altså, man har solgt en grund til en billigere pris, end man ellers ville kunne få, mod en betingelse, og så beslutter man pludselig, at folk altså får den til den pris dér. Men betingelsen frafaldes, og så skulle man egentlig have betalt noget mere. Så vi skal have undersøgt, hvordan det er, kommunen kan gøre her. Men man kan sige fra starten, at kommunen jo er fri til at sælge grunden videre uden betingelse om tillægskøbesum.",NA,379
"348",15H 13M 0S,"Kaare Dybvad",FALSE,"15787","(S)",FALSE,"No Academic Eduction","Jeg har ikke yderligere her.",NA,381
"349",15H 13M 0S,"Kaare Dybvad",FALSE,"15787","(S)",FALSE,"No Academic Eduction","Tak for det, formand. Mener ministeren, at det er rimeligt, at en beboer kun er blevet tilbudt en permanent genhusningsbolig af Frederiksberg Kommune til 12.000 kr. om måneden, jf. artiklen »Sagde ja til genhusning men: Lejen steg fra 5.000 til 12.000 kr.«?",NA,384
"350",15H 14M 0S,"Ole Birk Olesen",FALSE,"99","(LA)",FALSE,"No Academic Eduction","Tak for spørgsmålet. Indledningsvis vil jeg sige, at jeg naturligvis godt kan se, at det vil være et problem for mange mennesker at skulle gå fra at betale 5000 kr. til at betale 12.000 kr. om måneden i husleje. Jeg vil dog gøre opmærksom på, at der i LLO's artikel ikke fremgår de nærmere omstændigheder omkring genhusningen, herunder hvorvidt den nævnte beboer blev tilbudt andre boliger. Artiklen fremhæver blot huslejestigningen i det pågældende tilfælde som et eksempel. Det er derfor ikke sikkert, at der kun er blevet tilbudt denne ene lejlighed til 12.000 kr. om måneden.Ifølge genhusningsreglerne skal den tilbudte bolig have passende kvalitet, udstyr og beliggenhed. En beboer har ret til én gang at afvise en tilbudt bolig, selv om den opfylder kravene til kvalitet, udstyr og beliggenhed, og få tilbudt en anden bolig i stedet. En beboer har ligeledes i indtil 2 år efter anvisningen af en genhusningsbolig ret til at få anvist en anden eller rettere en tredje bolig. Dermed kan en beboer få anvist op til tre genhusningsboliger. Så selv om den nævnte bolig til 12.000 kr. om måneden havde en passende kvalitet, udstyr og beliggenhed, kunne beboeren have takket nej til boligen og stadig have krav på at få tilbudt en anden bolig. Beboeren kunne som nævnt også bo i boligen i op til 2 år og stadig have mulighed for at få anvist en anden bolig.Det er som nævnt ikke muligt ud fra oplysningerne i artiklen at slutte, at kommunen kun har anvist én bolig. Det er heller ikke muligt at vide, om Frederiksberg Kommune på tidspunktet for anvisningen kun havde mulighed for at anvise den pågældende bolig til 12.000 kr. om måneden. Derfor kan eksemplet heller ikke bruges som et tegn på, at kommunerne forsøger at omgå lovens regler.Reglerne om genhusning stiller i øvrigt ikke krav til den anviste boligs husleje, men en genhuset beboer har mulighed for at få indfasningsstøtte til at afhjælpe i forhold til en eventuel huslejestigning. Indfasningsstøtten udgør i det første år efter indflytningen i genhusningsboligen to tredjedele af forskellen mellem beboerens hidtidige leje og den nye leje i den nye bolig. Indfasningsstøtten aftrappes over 10 år.",NA,386
"351",15H 14M 0S,"Kaare Dybvad",FALSE,"15787","(S)",FALSE,"No Academic Eduction","Tak for det svar. Der kan jo være mange ting galt med sådan en artikel, og ministeren har for så vidt ret i, at den minutiøse gennemgang ikke er der af forløbet. Men hvis man tager en bolig til 12.000 kr. og en anden bolig til 12.000 kr. og for så vidt en tredje bolig til 12.000 kr. og tilbyder det som genhusning til en beboer, der normalvis bor i en lejlighed til 5000 kr., er ministeren så ikke enig i, at det de facto er at sætte genhusningslovgivningen ud af kraft, i og med at mange jo ikke vil kunne klare at få forøget deres husleje med 140 pct. på den måde, som det er tilfældet?",NA,388
"352",15H 14M 0S,"Ole Birk Olesen",FALSE,"99","(LA)",FALSE,"No Academic Eduction","Altså, der står ikke noget i reglerne om, hvilken husleje der skal være. Der står noget om boligens standard og beliggenhed. Derfor er der det, vi kalder indfasningsstøtten, som jo altså andrager to tredjedele af forskelsbeløbet det første år, og så aftrappes den gradvis over de næste 10 år. Så det vil sige, at det første år kommer man ikke til at have en udgift på 12.000 kr. i forhold til oprindelig 5000 kr.; man kommer til at have en udgift, der er en tredjedel af forskellen, dvs. en tredjedel af 7000 kr. Det må være godt 2000 kr. i forøget husleje det første år, hvis man modtager indfasningsstøtte.",NA,390
"353",15H 14M 0S,"Kaare Dybvad",FALSE,"15787","(S)",FALSE,"No Academic Eduction","Det første år er det jo så en stigning fra 5.000 til 7.333 kr., hvis min hovedregning ellers holder, men det stiger jo så løbende, og som jeg forstår ministeren, ser ministeren ikke noget problem i, at man eksempelvis tilbyder boliger, der er så meget dyrere. Synes ministeren ikke, at det er at sætte genhusningsmulighederne ud af spillet?",NA,392
"354",15H 15M 0S,"Ole Birk Olesen",FALSE,"99","(LA)",FALSE,"No Academic Eduction","Jeg tror, det vil være et problem at indskrive i loven, at der ved genhusning ikke må tilbydes en genhusningsbolig, som på nogen måde er dyrere end den bolig, man kommer fra. Jeg tror, det ville reducere mulighederne for at kunne genhuse folk markant, hvis man ikke måtte tilbyde boliger, der var blot en smule dyrere.For at overgangen til den nye bolig ikke bliver for stor huslejemæssigt, er der den her indfasningsstøtte, og den gør så, at man det første år i det her tilfælde formentlig går fra en husleje på omkring 5.000 til omkring 7.000 kr., og det synes jeg ligger inden for rimelighedens grænser.",NA,394
"355",15H 15M 0S,"Kaare Dybvad",FALSE,"15787","(S)",FALSE,"No Academic Eduction","Så siger jeg tak til ministeren for denne omgang.",NA,396
"356",15H 15M 0S,"Søren Pape Poulsen",FALSE,"15784","(KF)",FALSE,"No Academic Eduction","
    Som det fremgår af regeringsgrundlaget, har Danmark en klar interesse i en stærk international retsorden med respekt for menneskerettigheder. Vi ønsker at indgå i et aktivt internationalt samarbejde, og vi ønsker at overholde de internationale konventioner, som Danmark har tilsluttet sig.
    Når det er sagt, er konventioner jo ikke uforanderlige. De er udtryk for politiske forhandlinger og kompromiser, og derfor er det også vigtigt, at vi ikke er berøringsangste, men at vi tværtimod er villige til at diskutere og udfordre konventionerne, når der er et behov for det. Det gælder også den europæiske menneskerettighedskonvention.
    Regeringen er enig med forslagsstillerne i, at der er behov for at se kritisk på den dynamiske fortolkning, som gennem årene har bragt rækkevidden af konventionen ud af trit med de oprindelige intentioner. Den diskussion er bl.a. relevant i forhold til udvisningsområdet, hvor Menneskerettighedsdomstolens praksis har stor betydning for Danmarks muligheder for at udvise kriminelle udlændinge. Regeringen har derfor besluttet at sætte spørgsmålet om reform af den europæiske menneskerettighedskonvention på den internationale dagsorden. Det vil vi gøre under Danmarks formandskab for Europarådet.
    Under formandskabet vil regeringen bl.a. arbejde for at få skabt nogle værktøjer, som sikrer, at medlemsstaterne kommer mere på banen og har mulighed for at påvirke retningen, når de oplever, at Menneskerettighedsdomstolens fortolkning er ude af kurs. Det er et ambitiøst og vanskeligt projekt, for det bliver bestemt ikke en nem sag at få 47 lande til at blive enige. Men vi er overbeviste om, at andre lande ser nogle af de samme udfordringer som os, og heldigvis starter vi ikke helt fra bunden, for der er jo allerede en reformdiskussion i gang blandt Europarådets medlemslande.
    Der er også initiativer, vi kan tage på et nationalt plan for at påvirke domstolenes fortolkning af konventionerne. Regeringen har derfor offentliggjort en række initiativer med henblik på i højere grad at kunne udvise kriminelle udlændinge. Jeg forstår, at udlændinge- og integrationsministeren forventes at fremsætte et lovforslag om initiativerne i denne folketingssamling. Lovforslaget forventes bl.a. at omfatte en ændring af udlændingeloven, så det i lovbemærkningerne med udgangspunkt i praksis fra Menneskerettighedsdomstolen fastlægges, under hvilke omstændigheder kriminelle udlændinge i almindelighed kan udvises. Udvisningsarbejdsgruppen har vurderet, at dette i et vist, om end begrænset omfang kan medvirke til, at flere kriminelle udlændinge udvises. Hvis det kan betyde, at bare én yderligere kriminel udlænding bliver udvist, så mener jeg, at det er en god idé, at der bliver fremsat et lovforslag.
    Beslutningsforslaget her lægger op til, at vi skal ophæve den såkaldte inkorporeringslov. Det er en lov fra 1992, der inkorporerer den europæiske menneskerettighedskonvention i dansk ret. Beslutningsforslaget lægger desuden op til, at alle henvisninger til den europæiske menneskerettighedskonvention eller Danmarks internationale forpligtelser skrives ud af dansk lovgivning, og at man reviderer lovgivningen, hvor det fremgår af lovens forarbejder, at en eller flere bestemmelser forudsættes administreret i overensstemmelse med den europæiske menneskerettighedskonvention. Forslaget er begrundet i, at regeringen fremover skal kunne føre den politik, der er flertal for i Folketinget, bl.a. på udlændingeområdet.
    Men så er det også, at vi må spørge os selv: Er dette svaret på vores udfordringer? Er ophævelse af inkorporeringsloven en holdbar løsning på de udfordringer, som vi står over for på konventionsområdet, herunder i forhold til udvisning af kriminelle udlændinge? Det korte svar er efter regeringens opfattelse nej, og jeg vil gerne forklare hvorfor.
    Lad mig begynde med at forklare, hvorfor ophævelsen af inkorporeringsloven ikke er en snuptagsløsning. En ophævelse af inkorporeringsloven vil, uanset hvad der står i beslutningsforslaget, ikke ændre på, at Danmark fortsat vil være folkeretligt forpligtet til at overholde menneskerettighedskonventionen, og vi vil også fortsat være forpligtet til at indrette dansk lovgivning i overensstemmelse med konventionen og Menneskerettighedsdomstolens praksis. Selv om inkorporeringsloven ophæves, vil menneskerettighedskonventionen stadig kunne påberåbes for og anvendes af de danske domstole og andre myndigheder.
    I forhold til afgørelsen af konkrete sager vil det derfor have en meget begrænset juridisk betydning, hvis inkorporeringsloven ophæves. Det er ikke muligt at pege på nogen sager, hvor inkorporeringsloven har gjort en forskel i forhold til domstolenes anvendelse af menneskerettighedskonventionen. Hertil kommer, at Danmark fortsat vil kunne indbringes for Den Europæiske Menneskerettighedsdomstol, og Danmark vil være retligt forpligtet til at følge Menneskerettighedsdomstolens afgørelser. En ophævelse af inkorporeringsloven vil derfor reelt set ikke være en løsning på de udfordringer, der er i forhold den europæiske menneskerettighedskonvention.
    På samme måde har sletning af henvisninger til den europæiske menneskerettighedskonvention i anden dansk lovgivning eller i forarbejder en meget begrænset juridisk værdi, fordi dansk lovgivning under alle omstændigheder skal administreres i overensstemmelse med Danmarks internationale forpligtelser, herunder den europæiske menneskerettighedskonvention.
    Kl. 15:22
    Så lad mig opsummere regeringens holdning: Vi er grundlæggende enige i de udfordringer, som beskrives i beslutningsforslaget i forhold til den europæiske menneskerettighedskonvention. Derfor vil regeringen også sætte spørgsmålet om modernisering af konventionen på den internationale dagsorden under det danske formandskab for Europarådet.
    Regeringen har desuden offentliggjort en række initiativer med henblik på i højere grad at kunne udvise kriminelle udlændinge, men derimod er vi ikke enige i de konkrete tiltag, der foreslås i beslutningsforslaget. En ophævelse af inkorporeringsloven er ikke en holdbar løsning på de udfordringer, som vi oplever med konventionen, og det er derfor, at vi ikke kan støtte forslaget.
    ",NA,208
"357",15H 16M 0S,"Peter Kofod Poulsen",FALSE,"15763","(DF)",FALSE,"No Academic Eduction","
    Tak for det. Nogle steder har man jo nærmest indtryk af at der er opstået religiøse følelser omkring de her konventioner. Jeg vil bare spørge ministeren: Nu, hvor regeringen har kastet sig ind i det her arbejde, hvor man har overtaget formandskabet for Europarådet, hvad vil så være udfaldet, hvis regeringen, efter at man har haft formandskabet, står i en situation, hvor intet har forandret sig? Hvad har regeringen tænkt sig at stille op, hvis ministeren mener det, han lige har givet udtryk for?
    ",NA,210
"358",15H 16M 0S,"Søren Pape Poulsen",FALSE,"15784","(KF)",FALSE,"No Academic Eduction","
    Men det ville jo være en noget opgivende holdning, hvis jeg stod her på talerstolen og sagde: Hvis det nu ikke lykkes, vil det være sådan og sådan. Altså, det her handler jo om flere ting. Vi gør jo faktisk noget i forhold til domstolens praksis, nemlig det, at vi siger, at nu tager vi det på os. Vi mener jo, at der er rum for, at vi får domstolens praksis ind i udlændingeloven, så vi kommer endnu tættere på praksis. Der mener vi at der er et rum for stramninger, og derfor gør vi det nu. Så derfor gør vi jo noget. Der sker også noget. De seneste domme fra Menneskerettighedsdomstolen er jo ret interessante. Her kan man jo faktisk se, at hvis et land kan ses at have behandlet sagen fyldestgørende og korrekt, så ser domstolen ikke grund til at gå imod det, og det synes jeg er en meget interessant udvikling. Så der er efter min mening en positiv proces, der går i den rigtige retning, også hos Menneskerettighedsdomstolen.
    ",NA,212
"359",15H 16M 0S,"Peter Kofod Poulsen",FALSE,"15763","(DF)",FALSE,"No Academic Eduction","
    Ministeren lagde i sin tale vægt på, at han ikke mente, at det her forslag ville ændre noget som helst, hvis man gennemførte det. Så lad mig bare spørge ministeren: Hvorfor gennemfører vi det så ikke bare?
    ",NA,214
"360",15H 17M 0S,"Søren Pape Poulsen",FALSE,"15784","(KF)",FALSE,"No Academic Eduction","
    Hvis vi skriver den her konvention ud, vil vi jo stadig væk og måske i højere grad kunne blive dømt, fordi vi ligesom ikke har foretaget den rette behandling, hvis vi med det samme siger, at det her tager vi ud. Derfor tror jeg, at vi vil stille os selv ringere i den sammenhæng. Nu er Dansk Folkepartis forslag jo ikke – i hvert fald som jeg forstår det – at vi skal udtræde af Den Europæiske Menneskerettighedsdomstol, men at vi skal skrive konventionen ud. Hvis man vil udtræde, får det nogle helt anderledes voldsomme konsekvenser.
    ",NA,216
"361",15H 17M 0S,"Søren Søndergaard",FALSE,"176","(EL)",FALSE,"No Academic Eduction","
    Tak til justitsministeren. Måske hørte jeg bare forkert, men skulle jeg forstå det på den måde, at justitsministerens hovedargument mod det forslag, der er kommet fra Dansk Folkeparti, var, at det sådan set ikke betød noget som helst – at det havde en meget begrænset betydning? Altså, var det virkelig justitsministerens hovedargument mod forslaget?
    ",NA,218
"362",15H 17M 0S,"Søren Pape Poulsen",FALSE,"15784","(KF)",FALSE,"No Academic Eduction","
    Nej. Jeg er da ked af det, hvis det blev hørt sådan, for vi tror jo faktisk på, at det er vigtigt, at Danmark som land står fast på, at vi ønsker en stærk international retsorden med respekt for menneskerettighederne. Det er det udgangspunkt, vi har, og det, vi handler ud fra. Men det skal jo ikke afholde en fra at sige, at der måske er nogle ting, som ikke fungerer fuldstændig optimalt i dag. Jeg vil forbeholde mig retten til at pege på, at vi over årene jo i hvert fald har set en dynamisk fortolkning fra domstolens side, som gør, at der har været noget at komme efter, og det er også derfor, vi laver en lovændring her i Folketinget. Men jeg synes faktisk, det er vigtigt, og regeringen synes, det er vigtigt, at vi står fast på den internationale retsorden, og at vi står fast på menneskerettighederne. Og så tror jeg, det er vigtigt, at vi som politikere sørger for, at der også er en opbakning i befolkningen til de her rettigheder, for ellers synes jeg, det er bekymrende.
    ",NA,220
"363",15H 18M 0S,"Søren Søndergaard",FALSE,"176","(EL)",FALSE,"No Academic Eduction","
    Jeg er fuldstændig enig med ministeren i vigtigheden af opbakningen til den internationale retsorden, når det gælder menneskerettigheder osv. Derfor havde jeg også troet, at det var det, ministeren ville lægge vægt på i sin tale. Det var det så ikke. Det var, at Dansk Folkepartis forslag ikke ville have nogen betydning. Det synes jeg altså er en besynderlig tilgang, for det er jo fuldstændig ligegyldigt, om det har nogen betydning eller ej. Hvis regeringens principielle holdning er den, at vi skal forsvare det eksisterende menneskerettighedssystem, så er det vel ikke afgørende, om Dansk Folkepartis forslag har en stor eller lille betydning?
    ",NA,222
"364",15H 22M 0S,"Søren Pape Poulsen",FALSE,"15784","(KF)",FALSE,"No Academic Eduction","
    Det synes jeg nok ikke er en helt rimelig fortolkning af min tale her, hvis jeg skal være helt ærlig. Altså, jeg har som indledning sagt noget om den retsorden, vi står fast på; jeg har sagt noget om regeringens konventionsprojekt, om vores initiativer på udlændingeområdet; og så har jeg selvfølgelig kommenteret beslutningsforslagets indhold. Det synes jeg da jeg burde gøre. Altså, det ville være mærkeligt, hvis jeg stod og sagde, at det ville jeg ikke fortælle noget om, så det har jeg så sagt noget om. Men de fleste af mine sider handler nu om noget andet end det, hr. Søren Søndergaard siger.
    ",NA,224
"365",15H 23M 0S,"Josephine Fock",FALSE,"15783","(ALT)",FALSE,"No Academic Eduction","
    Tak. Jeg vil gerne høre fra justitsministeren, hvorfor han synes, det er godt, at vi står på ryggen af den europæiske menneskerettighedskonvention, hvorfor det er godt, at vi er omfattet af den, og hvorfor det er godt, at den er inkorporeret i dansk lovgivning.
    ",NA,226
"366",15H 23M 0S,"Søren Pape Poulsen",FALSE,"15784","(KF)",FALSE,"No Academic Eduction","
    Jeg synes jo, det er godt, at et lille land som Danmark – og nu kan jeg så tage Danmarks eksempel – i en international verden står på og insisterer på, at der skal være en international retsorden, hvor vi håndhæver menneskerettigheder. Men vi skal også stå på det synspunkt, der siger, at hvis vi har en domstol, der fortolker bredere og bredere, så risikerer vi at miste en befolknings opbakning, og det er jeg faktisk meget bekymret for. Så når regeringen har sat sig i front med det her projekt i forbindelse med hele sporet om Den Europæiske Menneskerettighedsdomstol i forbindelse med formandskabet for Europarådet, så er det faktisk, fordi vi ønsker at bevare og værne om menneskerettighederne. For hvis der kommer for mange sager, som befolkningen ikke kan se sig selv i, så er jeg bange for, at vi taber den folkelige opbakning, og det synes jeg er dybt alvorligt.
    ",NA,228
"367",15H 23M 0S,"Josephine Fock",FALSE,"15783","(ALT)",FALSE,"No Academic Eduction","
    Tak. Nu svarede ministeren kun på den første halvdel af mit spørgsmål. For jeg spurgte også, hvorfor justitsministeren synes, det er godt, at vi har inkorporeret den europæiske menneskerettighedskonvention i den danske lovgivning, så det vil jeg gerne høre ministerens svar på.
    Så vil jeg egentlig gerne huske justitsministeren på, at Institut for Menneskerettigheder jo lige præcis har påpeget, at der er masser af muligheder for at stramme op, hvis det er det, man ønsker, i forhold til at udsende kriminelle udlændinge. Så derfor er der sådan set overhovedet ingen grund til at være så bekymret for konsekvenserne for Den Europæiske Menneskerettighedsdomstol, og det vil jeg også gerne have at ministeren bekræfter.
    ",NA,230
"368",15H 23M 0S,"Søren Pape Poulsen",FALSE,"15784","(KF)",FALSE,"No Academic Eduction","
    Ja, tingene udvikler sig jo dynamisk, og praksis udvikler sig også, og det synes jeg er rigtig, rigtig interessant. Jeg synes jo netop, det er interessant, at Institut for Menneskerettigheder har peget på, at der er et rum for, hvad det er, er Domstolen i Strasbourg siger, og hvad vi f.eks. har set af domme herhjemme. Der har vi jo så sagt som regering at det rum tager vi nu på os. Vi tager det på os og skriver i udlændingeloven, hvordan den praksis skal forstås. Det synes jeg jo sådan set er en rigtig god måde at tage imod det, der er fra Institut for Menneskerettigheder, på.
    ",NA,232
"369",15H 23M 0S,"Mattias Tesfaye",FALSE,"15770","(S)",FALSE,"No Academic Eduction","
    Jeg stiftede første gang rigtig bekendtskab med Den Europæiske Menneskerettighedsdomstol og -konvention for knap 12 år siden, da en paragraf i murersvendenes overenskomst med vores arbejdsgivere blev erklæret i strid med menneskerettighederne.
    Det var en 100 år gammel paragraf, og jeg må indrømme, at jeg var temmelig chokeret. Hvorfor skulle en domstol i Strasbourg dog bestemme, hvilke aftaler vores egen fagforening lavede med mestrene? De virksomheder måtte da selv bestemme, hvilke aftaler de ønskede at indgå, og hvad ragede det en masse dommere, der aldrig havde sat fødderne i Danmark, og da slet ikke på et stillads i Danmark? Den dom provokerede mig, og det gør den stadig, ligesom det provokerer mig, at vi på grund af fortolkningen af konventionen har besvær med at udvise kriminelle udlændinge. Vi har endda problemer med at udvise rumænere til afsoning i deres eget hjemland, et EU-land. Det er vanvittigt, ligesom det er vanvittigt, at vores undtagelse fra tilknytningskravet på området for familiesammenføring pludselig også er i strid med menneskerettighederne. Det udvander betydningen af menneskets grundlæggende rettigheder.
    Når jeg tænker på menneskerettigheder, tænker jeg på holocaust, altså først og fremmest på Europas erfaringer med folkemord, men også på 1930'erne, hvor kontinentets nye demokratier viste sig at være mere skrøbelige, end de fleste havde forestillet sig. Retsopgøret i Nürnberg handlede ikke kun om retfærdighed for ofrene. Det handlede først og fremmest om, at hele Europa havde behov for at lukke døren eftertrykkeligt ind til Hitler. Med de efterfølgende bindende aftaler om menneskerettigheder satte Europa en kæmpestor lås på den dør. Dagens vigtige og relevante diskussion om den europæiske menneskerettighedskonvention må efter vores opfattelse tage det her historiske udgangspunkt.
    Der er et åbenlyst behov for at begrænse det virkeområde, som Domstolen med årene har tiltaget sig magt over, ligesom der er et rimeligt og et demokratisk grundlag for at diskutere selve indholdet af den retspraksis, der er udviklet gennem årene, med henblik på at ændre den her praksis. Konventionen og domstolen taber folkelig legitimitet i de her år, og det skal vi tage meget alvorligt. For Socialdemokratiet er opgaven at genetablere den tillid til menneskerettighederne, ikke at fjerne rettighederne. For Socialdemokratiet er det her beslutningsforslag derfor ikke den rigtige vej. Det efterlader flere spørgsmål, end det besvarer. Først og fremmest skaber det usikkerhed om den danske position på området. Det undergraver den internationale retsorden, som vi alt andet lige som den lille dreng i skolegården har en interesse i at fastholde.
    Men jeg vil også godt sige, at vi udmærket forstår frustrationen. Vi har den selv, men nu gælder det om at holde hovedet lidt koldt. Danmark har nu formandskabet i Europarådet, og som vi lige har hørt fra ministeren, har vores land investeret temmelig meget diplomati og politisk kapital i et forsøg på at samle en lang række meget forskellige lande om en række ændringer af praksis på området. Hvis vi midt i den her proces pludselig vedtager det her forslag fra Dansk Folkeparti, falder hele det her udmærkede diplomatiske arbejde til jorden.
    Endelig er det værd at huske på, hvad justitsministeren sagde sidst, vi diskuterede den her sag i Folketingssalen, nemlig at en ophævelse af inkorporeringsloven, uanset hvad der står i beslutningsforslaget, ikke vil ændre på, at Danmark fortsat vil være forpligtet til at overholde menneskerettighedskonventionen, og at vi også fortsat vil være forpligtet til at indrette dansk lovgivning i overensstemmelse med konventionen om Menneskerettighedsdomstolens praksis. Ministeren gentog det samme for kort tid siden. Vi diskuterer i Socialdemokratiet meget gerne, hvordan vi konkret kan begrænse de negative følger af domstolens alt for dynamiske fortolkning af konventionen, og vi er også indstillet på at være meget kreative for at sikre udvisning af kriminelle udlændinge, sikre afsoning i andre EU-lande og sikre, at udlandsdanskere har mulighed for at vende hjem med deres udenlandske ægtefælle.
    Men vi kan ikke støtte, at vi skriver konventionen ud af dansk lov. Med de ord vil vi afvise beslutningsforslaget.
    ",NA,234
"370",15H 24M 0S,"Søren Søndergaard",FALSE,"176","(EL)",FALSE,"No Academic Eduction","
    Jeg kan forstå, at Socialdemokratiet er meget frustreret over, at man ikke kan udvise folk til torturlignende forhold, og det er selvfølgelig et synspunkt, man kan have. Men hvis vi nu tager det konkrete eksempel, som hr. Mattias Tesfaye selv nævnte, nemlig udvisningen er rumænere til fængselsceller på mindre end 3 m² pr. person, som domstolen har defineret som torturlignende vilkår, hvor ligger problemet så? Ligger det i, at vi har en domstol, som definerer 3 m² – det er vel nogenlunde det areal, hr. Mattias Tesfayes står på deroppe på talerstolen – som torturlignende vilkår, hvis man skal være indespærret der i 5,10 eller 15 år? Er det det, der er problemet? Eller er problemet, at vi har en fri bevægelighed i EU, der gør, at en hvilken som helt rumæner kan komme hertil, men hvis vedkommende begår kriminalitet, kan vi ikke sende vedkommende tilbage, fordi der er lande i EU, der overtræder menneskerettighederne? Hvad er egentlig problemet – er det EU eller den europæiske menneskerettighedsdomstol?
    ",NA,236
"371",15H 24M 0S,"Mattias Tesfaye",FALSE,"15770","(S)",FALSE,"No Academic Eduction","
    For det første vil jeg sige til Enhedslistens ordfører, at jeg ikke er helt sikker på, at de 3 m² er det rigtige tal. For det andet vil jeg sige, at jeg ikke synes, det er rimeligt at sige, at Socialdemokratiet ønsker at udvise til torturlignende forhold. Det, som har overrasket os, er, at et EU-land tilsyneladende ikke er i stand til at skabe afsoning under nogle rimelige forhold, og at det derfor kan være sådan, at man som rumæner kan tage til Danmark og begå kriminalitet, og vi ikke er i stand til at udvise dem til afsoning i deres eget hjemland. Det er grotesk – det vil jeg holde fast i. Det er nødt til at være sådan, at alle EU-lande som udgangspunkt kan have et fængselsvæsen, som lever op til menneskerettighederne.
    ",NA,238
"372",15H 25M 0S,"Søren Søndergaard",FALSE,"176","(EL)",FALSE,"No Academic Eduction","
    Jamen det er jeg da fuldstændig enig med hr. Mattias Tesfaye i – det er da fuldstændig grotesk, at der er EU-lande, der ikke lever op til elementære menneskerettigheder, men hvad har det med den europæiske menneskerettighedsdomstol gøre? Det er jo ikke EU-Domstolen i Luxembourg, vi diskuterer nu, det er den europæiske menneskerettighedsdomstol i Strasbourg. Hvad pokker har det med det at gøre? At EU tillader, at der er lande, som ikke overholder menneskerettighederne, hvad pokker har det at gøre med den europæiske menneskerettighedsdomstol?
    Jeg synes, det hele bliver blandet sammen i en stor pærevælling, og det efterlader altså en med det indtryk, at det her ikke bliver taget særlig seriøst. Jeg synes, det meget vigtigt at insistere på, at man ikke kan tilbagesendes til torturlignende forhold, uanset om man kommer fra et EU-land eller et andet land.
    ",NA,240
"373",15H 25M 0S,"Mattias Tesfaye",FALSE,"15770","(S)",FALSE,"No Academic Eduction","
    Jeg vil bare sige, at da Højesteret afgjorde, at de fire rumænere fra den såkaldte Operation Hvepsebo ikke kunne udsendes til afsoning i deres eget hjemland, var det under henvisning til den europæiske menneskerettighedskonvention.
    ",NA,242
"374",15H 30M 0S,"Marcus Knuth",FALSE,"15790","(V)",FALSE,"No Academic Eduction","
    Mange tak for ordet. Jeg vil starte med at sige, at forslaget lægger op til en meget, meget relevant debat om den europæiske menneskerettighedskonvention, for Venstre mener også, at man skal være klar til at diskutere konventionerne, som vi kender dem i dag. Det ændrer dog ikke ved, at vi i Venstre tror på, at de internationale konventioner i det store hele gavner både Danmark og verdenssamfundet. Danmark har derfor en klar interesse i et stærkt internationalt sammenhold og en stærk international retsorden, herunder respekt for menneskerettighederne, og det kræver nu en gang, at vi lever op til de konventioner, som vi selv har skrevet under på.
    Som jeg ser det, er der behov for fælles spilleregler, og hvis vi som enkeltland bare melder os ud, hvordan kan vi så nogen sinde være kritiske over for nogle at de overgreb, der sker i andre lande som f.eks. Rusland, Saudi-Arabien eller Tyrkiet? Samtidig erkender vi også, at der har været en række uheldige sager, hvor især artikel 8 i den europæiske menneskerettighedskonvention i praksis har gjort det umuligt at udvise hårdkogte kriminelle. Den her gruppe af mennesker har ingen interesse i at respektere vores samfund eller i at integrere sig i vores samfund, og de beskytter sig jo desværre bag konventioner såsom EMRK.
    Derfor deler Venstre Dansk Folkepartis holdning om, at vi skal forholde os kritisk til den måde, som konventionerne bliver fortolket på, men det er altså ikke det samme, som at indholdet i beslutningsforslaget her og en total udskrivning af de europæiske menneskerettighedskonventioner i dansk lovgivning er vejen frem.
    Som jeg ser det, har vi behov for en højre- og venstrebegrænsning – eller anderledes beskrevet: Vi har behov for nogle rammer, nogle spilleregler, inden for hvilke alle lande skal kunne agere. Så kan man diskutere, hvor den højre- og venstrebegrænsning skal være, men vi kan ikke bare fjerne systemet, for så bevæger vi os væk fra det, jeg vil kalde et civiliseret verdenssamfund, og i retning af decideret anarki, og det tror jeg ikke der er nogen der har behov for eller ønske om.
    Regeringens kritiske blik på konventionen viser sig bl.a. i regeringsgrundlaget, hvor det fremgår, at vi vil undersøge, hvordan den europæiske menneskerettighedskonvention fungerer i dansk lovgivning, og om der er noget, man kan gøre for f.eks. at ændre artikel 8, og det er jo altså noget af det arbejde, som sker lige nu under Danmarks formandskab af Europarådet.
    Ministeren var også inde på, at vi er ved at kigge på en række initiativer, der skal styrke vores muligheder for at udvise kriminelle udlændinge. Da jeg tidligere sad og kiggede det her igennem – lidt med den fornemmelse, som hr. Mattias Tesfaye også var inde på, nemlig at man bliver meget frustreret, når man hører om de her sager med folk, der ikke kan blive udvist – faldt jeg over en artikel fra den 11. december om et medlem af Levacovic-familien, der er vist ud af landet af dansk politi, og som derfor lige nu opholder sig i Kroatien – så helt slemt er det heller ikke. Jeg kunne også læse i artiklen, at Jura Levacovic , som han hedder, er det fjerde medlem af Danmarks mest kriminelle familie, som nu er blevet udvist. Så det er jo ikke sådan, at ingen kriminelle udlændinge bliver udvist.
    Så har vi også sagen om Danny Abdalla – han er godt nok ikke er blevet udvist, men han er dog i hvert fald blevet idømt forvaring, og det vil sige, at han kommer til at være væk fra det danske samfund i meget, meget lang tid.
    Så jeg vil sige, at dette kombineret med de initiativer, vi tager i Europarådet, og de initiativer, som regeringen ellers har i gang, gør, at vi er tilfredse med det arbejde, som regeringen har gang i, og derfor kan vi ikke støtte indholdet i beslutningsforslaget, som det ligger her.
    ",NA,244
"375",15H 30M 0S,"Søren Søndergaard",FALSE,"176","(EL)",FALSE,"No Academic Eduction","
    Jeg vil først godt anerkende, at Venstres ordfører, hr. Marcus Knuth, rent faktisk tog sit udgangspunkt i et forsvar af de europæiske konventioner. Det synes jeg var befriende at høre. Dernæst vil jeg spørge hr. Marcus Knuth, om hr. Marcus Knuth ikke finder det underligt, at man ikke har udnyttet alle de muligheder, som Danmark og skiftende regeringer i Danmark – det er ikke bare den nuværende; det er også den forrige, den forrige og forrige og den forrige igen – har haft for at gøre noget ved det her problem, som man synes at der er.
    Der er jo inden for konventionens rammer en række muligheder. Der er den mulighed at møde op ved domssagerne og komme med en indsigelse. Jeg har spurgt om, hvor tit man har gjort det, og det viste sig, at det havde man vistnok gjort i et tilfælde, ellers har man ikke gidet beskæftige sig med det. Man har mulighed for at præge valget af dommere. Det er sådan, at ved Den Europæiske Menneskerettighedsdomstol er det jo parlamentarikere, der vælger dommerne, herunder danske parlamentarikere. Der er intet sket fra skiftende regeringers side i forhold til at påvirke det. Man har kunnet tiltræde en konvention, som letter adgangen. Man har haft en masse muligheder, og man har intet gjort.
    Var det, hr. Marcus Knuth sagde, i virkeligheden en stor harmdirrende kritik af skiftende regeringers mangel på evne til at handle i den her sag?
    ",NA,246
"376",15H 34M 0S,"Marcus Knuth",FALSE,"15790","(V)",FALSE,"No Academic Eduction","
    Det var det sådan set ikke. Det var en glæde over, at vi nu har en regering med bl.a. vores justitsminister her, som viser meget initiativ i forhold til at kigge fremad i stedet for at kigge bagud. Og jeg synes, det er fantastisk, og jeg er rent faktisk stolt af det initiativ, der er taget i Europarådet fra nu og frem til, at vi ikke har formandsposten længere i – som jeg husker det – maj måned. Så jeg lægger mit fokus på at kigge fremad og kigge på de initiativer og fremskridt, som rent faktisk foreligger lige nu.
    ",NA,248
"377",15H 34M 0S,"Søren Søndergaard",FALSE,"176","(EL)",FALSE,"No Academic Eduction","
    Jeg kigger skam også fremad. Altså, alle de muligheder, der har været indtil nu, er der jo stadig væk. De er jo ikke forsvundet. Hvorfor har man ikke udnyttet de muligheder? Og hvorfor udnytter man ikke de muligheder? Hvorfor går man fuldstændig uden om rammen? Det er da bemærkelsesværdigt, at der er en konvention, som giver landene mange muligheder for at påvirke domme, inklusive via parlamentarikere, og der sker intet fra Danmarks side – og så kommer man lige pludselig med en harmdirrende kritik af, at de er gået for vidt ved Den Europæiske Menneskerettighedsdomstol. Altså, jeg synes, hvis man må bruge det udtryk her i Folketingssalen, at først tisser man på folk, og bagefter siger man, at de lugter. Er det ikke lidt urimeligt?
    ",NA,250
"378",15H 34M 0S,"Marcus Knuth",FALSE,"15790","(V)",FALSE,"No Academic Eduction","
    Først og fremmest er vi, som jeg sagde i min tale, overordnet nødt til at have nogle spilleregler. Der synes jeg at det er vigtigt også at rose den europæiske menneskerettighedskonvention for den beskyttelse, den giver folk. Men at sige, at vi ikke gør noget, på et tidspunkt, hvor vi rent faktisk er bannerførere i at prøve at få et internationalt samarbejde om f.eks. at kigge på artikel 8, er helt ude i hampen. Jeg er stolt af det arbejde, Danmark gør.
    ",NA,252
"379",15H 34M 0S,"Søren Søndergaard",FALSE,"176","(EL)",FALSE,"No Academic Eduction","
    Tak for ordet. Efter Enhedslistens ringe opfattelse er det forslag af Dansk Folkeparti, som vi behandler i dag, om at skrive Den Europæiske Menneskerettighedskonvention ud af dansk lov nok et af de dårligste forslag, som Dansk Folkeparti har fremsat længe – og det siger trods alt ikke så lidt. Det er virkelig et rigtig dårligt forslag. Grunden til det er jo tre ting, som jeg vil nævne her.
    Det er for det første, at det bygger på en række forkerte antagelser. Nej, der er ikke nogen dokumentation for at Den Europæiske Menneskerettighedsdomstol, som der står i forslaget, et utal af gange har forhindret udvisningsdømte kriminelle i at blive udsendt fra Danmark. Det er der ikke nogen dokumentation for.
    For det andet: Nej, det er ikke rigtigt, at den danske grundlov sikrer respekten for menneskerettighederne på samme måde som Den Europæiske Menneskerettighedskonvention. Tag nu bare den mest uden ultimative menneskeret, nemlig retten til ikke at blive frataget livet gennem dødsstraf. Er det sikret i den danske grundlov? Er retten til ikke at blive skudt for en eller en forbrydelse eller hængt eller guillotineret, eller hvad ved jeg, sikret i den danske grundlov? Næh, det er det ikke. Faktisk var det jo sådan i den militære straffelov indtil for ikke så lang tid siden – i nyere tid i hvert fald, siden den sidste grundlovsrevision – at der eksisterede muligheden jo rent faktisk for anvendelse af dødsstraf.
    Så, nej, der er ikke nogen sikring af menneskerettighederne i den danske grundlov. Det vil sige, at det at afskaffe Den Europæiske Menneskerettighedskonventions indskriven i dansk lov og sige, at vi bare satser på den danske grundlov, simpelt hen ikke holder, hvis man vil menneskerettighederne det vel.
    Nu bemærker folk jo, at jeg tager udgangspunkt i, at det forslag, der ligger fra Dansk Folkepartis side, har den hensigt, som Dansk Folkeparti rent faktisk ønsker med det. Så kan vi diskutere med justitsministeren og andre, om vi er bundet af nogle andre ting, men jeg prøver at forholde mig respektfuldt til det indhold, der er i det forslag, og den tankegang, der er i Dansk Folkepartis forslag.
    Jeg mener, at forslaget ser bort fra, at Danmark ikke er en isoleret ø i verden, men at vi har en interesse i, at menneskerettighederne også gælder for de langt mere end 99 pct. af jordens befolkning, som ikke bor i Danmark. Der erkender jeg fuldstændig, at det argument ikke er baseret på videnskab – det er baseret på moral, og den moral kan være forskellig. Hvis man dybest set er ligeglad med, hvordan folk har det uden for Danmarks grænser, så er det selvfølgelig ikke et særlig vigtigt argument – det har ikke nogen særlig gyldighed. Hvis man til gengæld grundlæggende mener, at vi er på én klode, og at vi alle sammen har nogle umistelige rettigheder som beboere på denne klode – kald det universelle menneskerettigheder – ja, så er det klart, at det er en anden sag.
    Det fører mig så frem til den tredje grund til, at vi i Enhedslisten er imod det her forslag, nemlig at det jo er direkte rettet mod danske borgere, som vil komme til at betale en høj pris, hvis det bliver gennemført og har den virkning, som Dansk Folkeparti ønsker. Nu taler jeg ikke om alle de fordele, som Den Europæiske Menneskerettighedskonvention og Den Europæiske Menneskerettighedsdomstol har givet den danske befolkning omkring retssikkerhed her i Danmark, for de er jo talrige, og det kan vi eventuelt komme ind på. Jeg taler til gengæld om de overgreb, som danske borgere vil blive udsat for på rejser i udlandet, det være sig, fordi de er på arbejde i udlandet, fordi de er i udlandet for studere eller for at holde ferie.
    For er der virkelig nogle, som tror, at vi kan udskrive Den Europæiske Menneskerettighedskonvention af dansk lov med det resultat, som Dansk Folkeparti ønsker, uden at andre lande får den samme idé, eller at de vil bruge det som en anledning til at forklare, at det der menneskerettighedspjat i deres land bestemt er underlagt demokratiske beslutninger i deres parlamenter; f.eks. om at genindføre dødsstraf, tillade tortur eller anden nedværdigende behandling af folk.
    Jeg er i hvert fald hundrede procent sikker på, at Tyrkiets islamistiske præsident vil sidde i sit store sultanpalads og klappe i sine små hænder, hvis Dansk Folkepartis forslag bliver vedtaget. Og han er måske ikke en, jeg synes vi skal satse på at glæde alt for meget.
    Men det afgørende spørgsmål her er jo alle de danskere, som vil komme i klemme, i takt med at menneskerettigheder bliver nedgraderet og afskaffet i landene omkring os. Det er langturschaufføreren, som bliver sat ind i en torturlignende celle i Rumænien, hvor værnet mod det ikke er EU – EU er ikke noget værn for menneskerettigheder – men Den Europæiske Menneskerettighedsdomstol. Eller det er den kristne missionær, som kommer i klemme Rusland. Eller det er familiefaren, som bliver uretmæssig tilbageholdt under en ferie i Tyrkiet.
    De her eksempler er ikke hentet fra månen, de er hentet fra virkeligheden. Og med Dansk Folkepartis forslag vil det blive mere realistisk, at vi ser flere af dem.
    ",NA,254
"380",15H 35M 0S,"Peter Kofod Poulsen",FALSE,"15763","(DF)",FALSE,"No Academic Eduction","
    Tak for det og tak for ordførertalen. Jeg kan jo konstatere, at vi er ret uenige om det her spørgsmål. Sådan meget beskedent sagt må man sige, at det er vi.
    Ordføreren nævner som eksempel dødsstraffen, og det synes jeg jo et eller andet sted er interessant at dykke ned i. Jeg har respekt for, og jeg synes, det er fint, at ordføreren siger, at han vil forholde sig til det, der står i selve forslaget, i stedet for at have en anden formdiskussion. Men man ville jo ikke se dødsstraffen blive genindført i Danmark, hvis man gennemførte det her forslag.
    En gang imellem fremstilles hele det her konventionsspørgsmål sådan, at hvis man ikke havde konventionerne, ville der lige pludselig være et flertal i Folketinget for at indføre ting, som vi gudskelov blev færdige med for mange år siden, såsom dødsstraf. Jeg tror ikke engang, at der findes et medlem af Folketinget – i hvert fald ikke mig bekendt – der kunne gå ind for dødsstraf. Så jeg synes et eller andet sted, at der virkelig kommer nogle trusler på banen om ting, der vil falde ned i hovedet på os, hvis det skulle ske. Hvad tænker ordføreren om det?
    ",NA,256
"381",15H 35M 0S,"Søren Søndergaard",FALSE,"176","(EL)",FALSE,"No Academic Eduction","
    Det glæder mig, hvis det kun er en gang imellem, at nogle enkelte medlemmer af Dansk Folkeparti kommer til at udtale deres sympati for dødsstraf, og at det ikke nyder bred fremme i Folketingssalen. Det er jeg glad for.
    Jeg tror, at ordføreren så bort fra det, der var min pointe. Hvis vi har den grundlæggende antagelse og vi siger: Vi har ikke nogen menneskerettigheder, vi er enige om, og som skal gælde i alle lande, og som vi selv har tilsluttet os – der er ikke tale om nogen, vi ikke har tilsluttet os – og at det bare er op til det nationale parlament at afgøre, så kan det nationale parlament i Tyrkiet altså vedtage at genindføre dødsstraf i Tyrkiet, og de kan for den sags skyld også vedtage at indføre tortur, og det nationale parlament i Polen kan gøre det samme, og det rumænske parlament kan skære fængselscellernes størrelse ned fra 3 til 1½ m2 og så fremdeles. Det kommer altså ikke bare til at ramme de mennesker, der tilfældigvis bor i de lande. Det kommer også til at ramme de mennesker, som en gang imellem rejser til de lande eller på en eller anden måde kommer i konflikt med de landes lovgivning – måske fordi de har gjort noget galt, måske fordi det intet har gjort galt – f.eks. langturschaufføren, der uretmæssigt bliver anklaget for en trafikforseelse.
    Så jo, det her har betydning alle steder.
    ",NA,258
"382",15H 36M 0S,"Peter Kofod Poulsen",FALSE,"15763","(DF)",FALSE,"No Academic Eduction","
    Tak. Men, hr. Søren Søndergaard, det er jo en kunstig præmis. Hvis præsident Erdogan i Tyrkiet finder på at gøre nogen af de uhyrligheder, som ordføreren står og taler om, hvem skulle så bremse ham? Han bliver da ikke bremset af menneskerettighederne. Det er da helt naivt at forestille sig, at præsident Erdogan sidder og overvejer meget nøje, hvordan han skal gøre det for at slippe udenom. Hvis han vil gøre det her, kunne han jo bare gøre det. Det er da ikke det her, der bremser ham. Hvis man ser på hele det generalieblad af uhyrligheder, den mand kunne finde på, så skal man da ikke bilde mig ind, at det er menneskerettighederne, han lader sig bremse af.
    ",NA,260
"383",15H 36M 0S,"Søren Søndergaard",FALSE,"176","(EL)",FALSE,"No Academic Eduction","
    Der tror jeg faktisk at Dansk Folkepartis repræsentant tager fejl. Hvorfor blev dødsstraffen afskaffet i Tyrkiet? Hvorfor blev den afskaffet i Polen? Hvorfor blev den afskaffet i Rusland? Hvorfor blev den afskaffet i Ukraine? Den er i øjeblikket ikke afskaffet i Hviderusland; derfor er Hviderusland ikke medlem af Europarådet. Den blev afskaffet, fordi det var forudsætningen for at være med, og den forudsætning blev man nødt til at acceptere. Ellers kunne man holde sig væk. Og de ønskede at være med.
    Det problem, Erdogan har, er, at hvis han genindfører dødsstraffen, er han ude af Europarådet. Der er mange tyrkere, som måske vil acceptere, at man genindfører dødsstraffen – det præcise antal skal jeg ikke kunne udtale mig om – men der er i hvert fald et flertal af tyrkere, som ikke ønsker at få afbrudt forbindelserne til Europa. Derfor er der en sammenhæng, og derfor betyder det noget.
    ",NA,262
"384",15H 36M 0S,"Henrik Dahl",FALSE,"15800","(LA)",TRUE,"Academic Eduction","
    Tak for det, formand. Der er brug for reformer af menneskerettighederne. Det skrev lektor ved Københavns Universitet Anders Henriksen i en kronik i Politiken den 17. januar i år, og den 28. marts skrev bl.a. Jonas Christoffersen, der er direktør for Institut for Menneskerettigheder, at det er ganske legitimt at diskutere menneskerettighederne. På den måde kan man jo altså sige, at det beslutningsforslag, vi diskuterer nu, skriver sig ind i en helt relevant og igangværende diskussion, som pågår i medierne; som pågår på universiteterne; som pågår på universiteterne; som pågår på Institut for Menneskerettigheder, og derfor må man jo hilse beslutningsforslaget velkommen.
    Det er nødvendigt at diskutere vores forhold til den europæiske menneskerettighedskonvention, herunder, om vi udnytter de muligheder, som den giver, for at føre den politik, som der er enighed om at føre i Danmark. En af de sager, som Anders Henriksen tager op i kronikken fra januar i år, er netop de her spørgsmål, som artikel 8 udløser, med udvisning af kriminelle udlændinge. Det, der er hans synspunkt, er, at det er noget, der kan svække legitimiteten af menneskerettighederne, og det er selvfølgelig en situation, der skal undgås.
    Derfor er vi selvfølgelig også nødt til at se på, om det virkelig er sådan, at de dynamiske fortolkninger af menneskerettighederne har flyttet sig for langt væk fra de formål, der ligger bag konventionen, og det er også det, regeringen har sat sig selv som mål i forbindelse med Danmarks formandskab i Europarådet, og jeg håber selvfølgelig, at det er et projekt, som kommer til at lykkes.
    Hvad angår selve beslutningsforslaget, er spørgsmålet jo også, om det vil have den effekt, som forslagsstillerne ønsker sig, at skrive konventionen ud af dansk lovgivning. Der er nogle fortolkningsproblemer, og dem har jeg drøftet tidligere, og det har de fleste andre ordførere også gjort, og der tror jeg bare at den bedste strategi altså er at gå ind og se i samarbejde med resten af Europa på hvordan f.eks. domstolen fungerer, sådan som vi gør med vores formandskab i Europarådet. Det er i Danmarks meget klare interesser, at der er en international retsorden. Som flere andre også har nævnt, har det nok heller ikke den store juridiske betydning at tage henvisninger til konventionen ud af lovgivningen, fordi vi er jo medunderskrivere af den europæiske menneskerettighedskonvention.
    Jeg tror, at hvis man skal videre med den her diskussion, skal man i virkeligheden gå en anden vej, og det er en vej, som jeg sådan set også håber at Dansk Folkeparti vil interessere sig for at gå. Menneskerettighedskonventionen blev jo til i årene lige efter anden verdenskrig, som hr. Mattias Tesfaye også sagde, og de mennesker, som skrev den, havde jo anden verdenskrig i meget frisk erindring, og derfor er der i flere af artiklerne nogle ret markante bestemmelser om hensynet til statens sikkerhed og den offentlige orden – der er stk. 2 i artikel 8, stk. 2 i artikel 9, stk. 2 i artikel 10, stk. 2 i artikel 11, og så er der hele artikel 15 om offentlige faretilstande og artikel 16 om udlændinges politiske virke. Disse bestemmelser om statssikkerhed er faktisk en løftestang for, at man kan føre en fornuftig politik, som har de afvejninger, som et meget bredt flertal i befolkningen ønsker sig.
    Jeg er nødt til at minde om, at grunden til, at et maskeringsforbud, som også omfatter forbud mod burka og niqab, bliver til noget i Danmark, er, at der er afsagt en dom af Den Europæiske Menneskerettighedsdomstol, fordi det er en fare imod den offentlige sikkerhed. Østre Landsret har også afsagt en dom om familiesammenføring, hvor det også er statens økonomiske sikkerhed, der spiller en rolle. Så hele spørgsmålet om statssikkerhed ligger begravet her og er nok en meget mere farbar vej, end forslaget er. Og derfor håber jeg, at vi ved en senere lejlighed kan få en konstruktiv diskussion af det.
    Men vi kan altså ikke støtte beslutningsforslaget, som det ligger.
    ",NA,264
"385",15H 36M 0S,"Josephine Fock",FALSE,"15783","(ALT)",FALSE,"No Academic Eduction","
    Vi skal i dag drøfte et beslutningsforslag fra Dansk Folkeparti om at ophæve inkorporeringsloven til den europæiske menneskerettighedskonvention. Det, Dansk Folkeparti ønsker, er at skrive den europæiske menneskerettighedskonvention ud af dansk lov. Jeg kan indlede med at sige, at Alternativet ikke kan bakke op om forslaget. Det kunne vi heller ikke sidste år, da Dansk Folkeparti fremsatte et lignende forslag.
    Jeg synes faktisk, at det er et bekymrende forslag, at Dansk Folkeparti vil have menneskerettighederne skrevet ud af dansk lovgivning. De er jo skrevet ind i sin tid, fordi de netop er til for at beskytte den enkelte borger mod overgreb fra magthaverne. Det er egentlig ret tankevækkende. Som jeg forstår det, mener Dansk Folkeparti, at dansk lovgivning altid skal være hævet over alt andet, også menneskerettighederne. Jeg er jo helt enig i, at nationalstaterne skal kunne føre den politik, de har opbakning til i befolkningen, så længe man ikke krænker borgernes grundlæggende rettigheder. Menneskerettighederne blev jo til på baggrund af en ret vigtig erkendelse, nemlig den, at nationalstaternes lovgivning, demokrati og retssystemer ikke altid er nok. For hvad gør man som borger, hvis staten, som egentlig er til for at varetage ens interesser og beskytte en, i stedet for krænker ens basale frihedsrettigheder?
    Igennem tiden har vi jo set flere eksempler, i Europa bl.a., på demokratisk valgte magthavere, som, når de har fået magten, sætter menneskerettighederne og magtens tredeling ud af kraft og dermed i virkeligheden bruger magten til at indskrænke individets frihed og indføre udemokratisk og autoritær politik. Derfor er grundtanken bag menneskerettighederne netop, at alle mennesker har fundamentale rettigheder, som er ukrænkelige, og som gælder på tværs af landegrænser til enhver tid.
    Når jeg læser Dansk Folkepartis forslag, læser jeg det derfor sådan, at Dansk Folkeparti ikke anerkender, at den enkelte borger har krav på rettigheder, som beskytter den enkelte borgers krav mod illegitime angreb og indgreb fra staten. For hvis det er staten, som begår overgreb mod individet, og vi ikke har et sæt fælles rettigheder, som går på tværs af landegrænser, hvem skal så forhindre overgrebet? Hvem skal holde staten ansvarlig? I dag er det den europæiske menneskerettighedskonvention, hvor vores rettigheder er juridisk forankret. Og så har vi Den Europæiske Menneskerettighedsdomstol, som sikrer de rettigheder og holder medlemsstaterne ansvarlige.
    Så kan jeg jo læse af forslaget, at det er affødt af, at forslagsstillerne mener, at konventionen er til hinder for den udlændingepolitik, som man gerne vil føre sammen med regeringen. Det drejer sig mere specifikt om nogle konkrete sager, hvor konventionen tages til indtægt for, at man ikke kan udvise kriminelle udlændinge. Se, det synes jeg jo er en helt legitim holdning at have – at man ønsker den diskussion, om det forholder sig sådan. Jeg er så bare ikke enig i det. For det er rigtigt, at konventionen også gælder for mennesker, der har brudt loven, og det er jo lige præcis det, der er omdrejningspunktet: Menneskerettighederne gælder for alle mennesker, også dem, vi ikke kan lide, også dem, vi ikke er enige med. Og menneskerettighedskonventionen er jo så ikke til hinder for, at vi kan udvise kriminelle udlændinge. Det har tal fra Institut for Menneskerettigheder og Justitia vist. Der handler det i virkeligheden om den danske domstols fortolkning af menneskerettighedskonventionen.
    Så er der argumentet om, at den europæiske menneskerettighedskonvention er forældet og er fra en anden tid. Og ja, det er fuldstændig rigtigt, den har nogle år på bagen, men jeg mener bestemt stadig væk, den er aktuel. Og jeg mener, den arbejder med en dynamisk fortolkningspraksis, hvilket betyder, at den fortolker menneskerettighedskonventionen ud fra samtiden.
    Med de ord skal jeg sige, at Alternativet ikke kan bakke op om beslutningsforslaget.
    ",NA,266
"386",15H 40M 0S,"Sofie Carsten Nielsen",FALSE,"100","(RV)",TRUE,"Academic Eduction","
    Tak for det. Jeg vil gerne starte med at rose Venstres ordfører, hr. Marcus Knuth, som jeg synes holdt en glimrende tale om, at det her beslutningsforslag ikke handler om fortolkningen, og at det ikke handler om den fortolkning og dynamiske udvikling af rettigheder, der jo f.eks. også i dag giver homoseksuelle rettigheder, som de ikke havde, dengang konventionen blev til. Det er også en del af dynamikken, fordi verden forandrer sig, og det er helt oplagt, at det er vi glade for.
    Der er adskillige ordførere, der har gjort rede for fortolkningerne og den dynamiske udvikling, og hvordan Danmark har alle mulige muligheder for at engagere sig i den debat, og der er rigtig mange ordførere, der har redegjort for, hvad det her forslag ikke handler om. Det her forslag handler om at skrive menneskerettighederne ud af dansk lovgivning, og med det forslag siger Dansk Folkeparti sådan set, at vi som det første og hidtil eneste land i Europa skal gå forrest. Officielt skal vi altså sende menneskerettighederne på møddingen, så det kan høres i hele Danmark. Det synes jeg også er skræmmende, og jeg synes, det er værd at opholde sig ved. Jeg synes, det vidner om en iver i den dramakonkurrence, der har fundet sted i dansk politik i mange år, og nu er kommet dertil, at man er nødt til at finde på drastiske ting.
    Det her er jo et forsøg på at slette erindringerne, som jeg synes tidligere ordførere, bl.a. hr. Marcus Knuth og Socialdemokraternes ordfører, så fint redegjorde for, om en af de allermest tragiske begivenheder i verdenshistorien, nemlig anden verdenskrig. Vores løfte til hinanden efter anden verdenskrig blev givet i form af de europæiske menneskerettigheder. Vi kiggede hinanden i øjnene i Europa og sagde: Aldrig mere, aldrig mere skal vi acceptere udslettelse, forfølgelse, diskrimination af en hel befolkningsgruppe alene på grund af deres etnicitet eller religion. Det er jo rettigheder, som giver dig og mig beskyttelse, det er rettigheder, som sikrer, at du og jeg, hvilken som helst dansker, borger i Europa kan finde sikkerhed og beskyttelse, hvis nogen pludselig skulle finde på at forfølge os, måske fordi vi er danskere, eller fordi vi er kvinder eller medlemmer af et politisk parti. Det er grundlæggende rettigheder, som sikrer, at alle mennesker er lige meget værd. Og det er jo altså med det her beslutningsforslag det løfte, som Dansk Folkeparti nu vil gå forrest i hele Europa og bryde, når de foreslår at fjerne menneskerettighederne fra dansk lovgivning.
    Dermed siger hr. Kristian Thulesen Dahl til tyskerne, vores nabo, vores største handelspartner: Vi er mere værd end jer. Hr. Kristian Thulesen Dahl siger til vores svenske naboer og vores bedste venner: Vi accepterer ikke jeres regler, vi spiller kun efter vores egne. Dermed vender hr. Kristian Thulesen Dahl ryggen til briterne og til alle vores andre venner og allierede i Europa og siger: Fællesskab, solidaritet, rettigheder er noget, I selv må klare; i Danmark er vi ligeglade, for vi har vores egne. Hvis man tager konsekvensen af det og bliver ved med at gå i den retning, bliver vi det mest isolerede land i Europa. Vi bliver dem, som ingen andre stoler på eller ønsker at lave aftaler med, og det vil koste os på arbejdspladser, på velfærd, og det vil være fuldstændig selvforskyldt.
    Jeg har ikke været her så længe som mange andre ordførere; jeg har været på Christiansborg i 6 år, men jeg synes, jeg har været her længe nok til at være førstehåndsvidne til en gennemgående konkurrence, som fortsat kulminerer i dag på det skammeligste, for dag efter dag ser jeg kolleger, der konkurrerer om, hvem der kan trække de skrappeste stramninger op af skuffen, men vi taler ikke om, hvad det er for nogle problemer, vi gerne vil løse.
    Kære venner: Udlændingestramninger, menneskerettigheder er ikke en sportskonkurrence, for det handler helt konkret om mennesker.
    Der er fortsat steder i verden, hvor det er forbudt at være homoseksuel, der er steder i verden, hvor man ikke har de samme rettigheder som andre borgere, alene fordi man er kristen, og der er godt nok steder i verden, hvor det er meget, meget svært at være kvinde. Vores menneskerettigheder er det allerstærkeste værn, vi har imod den slags, og de skal ikke ud med badevandet. Vi skal værne om menneskerettighederne, vi skal endda kæmpe for dem, og det er jo helt, helt åbenlyst, at vi aldrig nogen sinde skal tage dem for givet. Så Dansk Folkeparti og hr. Kristian Thulesen Dahl er et wake up-call til os alle sammen: Går vi med ned ad hans vej, accepterer vi, at menneskerettighederne gælder for nogle, men ikke for andre, og så er det jo grundlæggende ikke menneskerettigheder, og det kommer jeg aldrig nogen sinde til at acceptere.
    ",NA,268
"387",15H 40M 0S,"Holger K. Nielsen",FALSE,"33","(SF)",TRUE,"Academic Eduction","
    Dansk Folkeparti bryder sig ikke om menneskerettigheder. Sådan er det bare. Partiets mentor, Søren Krarup, har skrevet talrige artikler og bøger, hvori han simpelt hen har kritiseret menneskerettighederne sønder og sammen. Han mener vist nærmest, at det er imod den kristne tankegang, at man har menneskerettigheder, fordi det er imod den kristne næstekærlighedstankegang, at man har sådan nogle rettigheder, som man skal have over hele verden. Så det er Dansk Folkepartis tilgang til det, og derfor er det her forslag for så vidt logisk i forlængelse af det.
    Jeg skal ikke gå ind på sådan en større filosofisk og principiel diskussion af det, men blot sige, at jeg er enig med de ordførere, der har påpeget, at det er utidigt, at vi fra dansk side vil gå enegang omkring en sag som den her; at vi sådan set altid har ment, fordi vi er et åbent samfund, at det er en fordel med internationale regler, et internationalt retssystem, hvilket også gælder i forhold til menneskerettigheder, og det har vi som et lille land en kæmpe, kæmpe stor fordel af. Hr. Søren Søndergaard havde nogle glimrende praktiske eksempler på, hvordan danske borgere kan have glæde af det, hvis de kommer i klemme i udlandet, og at det jo vil være katastrofalt for de mennesker, hvis vi gik med på den her galej.
    Men heldigvis er der heller ikke et flertal for Dansk Folkepartis beslutningsforslag; det hører mere til i Dansk Folkepartis markeringsafdeling, og sådan er det jo. Men i hvert fald kan jeg garantere, at vi på ingen måde vil støtte den tænkning.
    ",NA,270
"388",15H 42M 0S,"Naser Khader",FALSE,"668","(KF)",TRUE,"Academic Eduction","
    Tak. Dansk Folkeparti ønsker at pålægge regeringen at fremsætte et lovforslag, der ophæver inkorporeringen af den europæiske menneskerettighedskonvention i dansk lov. Forslaget kommer med baggrund i især konventionens artikel 8, der flere gange har været til hinder for en udvisning af kriminelle udlændinge, som enhver ellers ville mene egentlig burde være udvist.
    Jeg er heller ikke helt tilfreds med især domstolens rolle. Et er, at vi indgår i en konvention, der har til formål at sikre og udbrede menneskerettigheder i Europa og i verden, så vi også har en fælles referenceramme for grundlæggende rettigheder i Europa, noget andet er den dynamiske fortolkningsstil, der lægges ned over konventionen af Strasbourg. Vi ser, at konventionen i stigende grad fortolkes ekspansivt, så den i dag giver en rettighedsbeskyttelse, som slet ikke var tiltænkt, da den oprindelig blev indgået.
    Domstolen har også været udsat for kritik fra danske og nordiske eksperter, som mener, at domstolens fortolkningsstil ikke er forenelig med dansk retspraksis, og at man næsten kan sige, at domstolen skaber ret og ikke blot anvender ret. Den danske lovgivningsmagt og det danske retsvæsen bliver sat ud af spillet, når danske dommere er tvunget til blindt at følge afgørelser fra en international domstol. Det skal vi se på. Til gengæld vil det have en begrænset effekt at skrive konventionen ud af dansk lov. Vi vil stadig være retligt forpligtet til at følge domstolens afgørelser. Dansk lov skal stadig administreres i overensstemmelse med vores internationale forpligtelser. Derfor vil beslutningsforslaget fra Dansk Folkeparti reelt slet ikke være en løsning på de udfordringer, der er i forhold til domstolen.
    Der står i regeringsgrundlaget, at Danmark har en klar interesse i en stærk international retsorden, herunder respekt for menneskerettighederne. Regeringen ønsker at indgå i et aktivt internationalt samarbejde og overholde de internationale konventioner, som Danmark har tilsluttet sig. Men der står også, at der imidlertid er behov for at se kritisk på den måde, hvorpå Den Europæiske Menneskerettighedsdomstols dynamiske fortolkning har udvidet rækkevidden af den europæiske menneskerettighedskonvention. Det gør vi ved at tage udfordringen op i Europarådet. Vi skal have nogle værktøjer, der sikrer, at nationalstaterne får mere indflydelse på retningen af fortolkningen ved Menneskerettighedsdomstolen.
    Vi ønsker også en retstilstand, hvor vi har mulighed for at hjemsende kriminelle udlændinge, som ikke har ret til at være her. De skader først og fremmest de velfungerende flygtninge og indvandrere, der vil Danmark, og det er dem, der først bliver skadet af deres tilstedeværelse. De skader vores tryghed og sammenhængskraft og troen på et fredeligt og lovlydigt liv i Danmark. Men det vil ikke have nogen reel betydning at skrive konventionen ud af dansk lov. Vi skal i Europarådet i stedet se mere grundlæggende på konventionens og domstolens rolle. Tak.
    ",NA,272
"389",15H 42M 0S,"Søren Søndergaard",FALSE,"176","(EL)",FALSE,"No Academic Eduction","
    Jeg har to spørgsmål til den konservative ordfører. Det første er: Er den konservative ordfører og Det Konservative Folkeparti fuldstændig imod enhver dynamisk fortolkning i forbindelse med Den Europæiske Menneskerettighedsdomstol. Det andet er: Hørte jeg hr. Naser Khader rigtigt – hr. Naser Khader kan eventuelt lige konferere med sit manuskript – når jeg hørte, at ordføreren sagde, at vi, altså De Konservative, ønsker at se på, om de danske domstole skal følge domme fra Den Europæiske Menneskerettighedsdomstol? Sagde hr. Naser Khader det?
    ",NA,274
"390",15H 42M 0S,"Naser Khader",FALSE,"668","(KF)",TRUE,"Academic Eduction","
    Det, jeg refererede til, var den kritik, som Det Danske Center for Menneskerettigheder var ude med, nemlig at de danske dommere ofte blindt følger de domme, der kommer fra Domstolen, og der skal man være meget mere kritiske, end man er i dag. Det er også en opfordring til dommerstanden.
    ",NA,276
"391",15H 42M 0S,"Josephine Fock",FALSE,"15783","(ALT)",FALSE,"No Academic Eduction","
    Tak for det. I går i Folketingssalen havde vi jo en god og lang forespørgselsdebat omkring, at vi i Enhedslisten, SF, Radikale og Alternativet synes, at vi skal kunne modtage kvoteflygtninge allerede fra i år. I den forbindelse har vi jo så lige her i salen i dag stemt, og der var ingen af vedtagelserne, der blev vedtaget. Men Socialdemokratiet har i sit forslag til vedtagelse foreslået, at Folketinget opfordrer regeringen til fra 2018 at genoptage modtagelsen af de særligt behandlingskrævende kvoteflygtninge, de såkaldte Twenty or more.
    Vi vil meget gerne have mulighed for at stille et ændringsforslag, så vi kan få det omfattet af selve lovteksten. Derfor vil vi gerne have afbrudt behandlingen af lovforslaget i dag og sende det tilbage til udvalget, så vi har mulighed for at stille det ændringsforslag.
    ",NA,38
"392",15H 43M 0S,"Andreas Steenberg",FALSE,"123","(RV)",TRUE,"Academic Eduction","
    I Radikale Venstre kan vi støtte, at vi tager en fornyet udvalgsbehandling. Vi kan forstå, at der fra Socialdemokratiets side er opstået et håb om, at vi i det mindste kan blive enige om at tage den gruppe af allermest syge mennesker, som er dem, der hedder Twenty or More i FN. Derfor vil vi gerne støtte Alternativets forslag om at tage det tilbage i udvalget og se, om vi kan få lavet det ændringsforslag.
    ",NA,40
"393",15H 43M 0S,"Mattias Tesfaye",FALSE,"15770","(S)",FALSE,"No Academic Eduction","
    Tak. Man skulle næsten tro Alternativet og Det Radikale Venstre, at det her er et nyt synspunkt. Det er et synspunkt, Socialdemokratiet har haft i over et år, og som vi har fremlagt adskillige gange – og vi fremlagde det også ved førstebehandlingen. Der er ikke noget nyt i det her. Vi fremlagde det også i forbindelse med udvalgsbetænkningen – det står også i betænkningen, at Socialdemokratiet ønsker at tage »Twenty or More« . Det skete i øvrigt på et udvalgsmøde, hvor de to ordførere, der lige har haft ordet, måske kunne have deltaget, hvis de var interesseret i at vide, at Socialdemokratiet har det her standpunkt og på den baggrund ønsker at stille et ændringsforslag.
    Der er ikke noget flertal i Folketinget for at gennemføre det, så vi så ikke noget grundlag for at suspendere mødet for at skrive et ændringsforslag, som alligevel ville blive stemt ned. Men jeg vil da godt sige her – igen – ligesom jeg gjorde ved førstebehandlingen, og ligesom jeg gjorde i går, da vi havde forespørgselsdebat om kvoteflygtninge, at Socialdemokratiet er tilhængere af at tage »Twenty or More«.
    Hvis der viser sig et flertal i Folketinget for at gennemføre det, stemmer vi meget gerne for. Men alt det der paradesnak, som kommer fra partier, der har stillet op med det formål at skulle forandre dansk politik og have en ny måde at drive politik på, ser jeg ikke rigtig noget grundlag for, må jeg indrømme.
    ",NA,42
"394",15H 43M 0S,"Finn Sørensen",FALSE,"87","(EL)",FALSE,"No Academic Eduction","
    Nu bliver jeg ellers lige belært om, at det er en ordførerrunde, hvor man ikke engang må stille spørgsmål, men tak for, at ordføreren stiller op.
    Jamen det var den bemærkning, ordføreren kom med, nemlig at hvis der viser sig et flertal for det i Folketinget, vil Socialdemokratiet stemme for et ændringsforslag. Vil det sige, at Socialdemokratiet ikke vil støtte deres eget forslag, før de har en formodning om, at de borgerlige eller Dansk Folkeparti som enkeltparti vil stemme for det – er det sådan, det skal forstås?
    ",NA,44
"395",15H 44M 0S,"Mattias Tesfaye",FALSE,"15770","(S)",FALSE,"No Academic Eduction","
    Det skal forstås sådan, at den her diskussion har vi haft, bl.a. i forbindelse med førstebehandlingen og på det udvalgsmøde, hvor vi afgav betænkning, hvor der ikke har vist sig et flertal. Vi har hele tiden haft det her standpunkt.
    Hvis der er nogle partier i Folketinget, der ønsker at fremsætte det som et særskilt ændringsforslag med henblik på at få det stemt ned, så er det en ærlig sag, men så synes jeg bare, at vi skal gøre det i forbindelse med den helt normale udvalgsbehandling. Der er ikke noget nyt i den politik, der er fremlagt fra Socialdemokratiets side. Så vi ser ikke noget grundlag for at suspendere Folketingets møde med henblik på at skrive et ændringsforslag, som bliver stemt ned.
    Så nu siger jeg igen fra talerstolen: Socialdemokratiet er tilhængere »Twenty or More«. Det var vi også tilhængere af ved førstebehandlingen, og det var vi, da vi afgav betænkning. Det har vi sagt en milliard gange i pressen, og det står vi gerne ved. Vi ser bare ikke rigtig noget grundlag for det.
    ",NA,46
"396",15H 47M 0S,"Pelle Dragsted",FALSE,"15777","(EL)",FALSE,"No Academic Eduction","
    Tak. Tak til ordføreren for at tage imod spørgsmål. Det, der jo er særligt ved den her situation, er, at Socialdemokraterne er tungen på vægtskålen for overhovedet at få vedtaget det her forslag. Det er selvfølgelig det, der er baggrunden for ønsket om at se, om man kunne flytte lidt. Man har jo sådan set muligheden her for at sige til regeringen: Hvis I gerne vil have vedtaget det her forslag, så har vi altså det her lille hjørne, som trods alt vil betyde noget for nogle ganske få mennesker, som I til gengæld må give til os. Det er en meget normal måde at tilgå politiske forhandlinger på. Jeg tror, det er det, der er baggrunden for, at der er et ønske om at komme tilbage til udvalget og se, om man i det mindste – når man nu laver den her internationalt set fuldstændig historiske, ja, på den dårlige måde, indskrænkning i det at tage imod kvoteflygtninge – med den magt, man nu har som Socialdemokrater, fordi Dansk Folkeparti har valgt at stemme imod forslaget, kunne bruge den magt til at få lavet den her lille forbedring. Det er jo det, der efterspørges.
    ",NA,48
"397",15H 47M 0S,"Mattias Tesfaye",FALSE,"15770","(S)",FALSE,"No Academic Eduction","
    Jeg anerkender fuldstændig i argumentationen. Jeg vil bare sige, at vi har været der. Det er ikke nyt, at Dansk Folkeparti er imod det her lovforslag. Vi har haft den her diskussion ved førstebehandlingen, vi har haft den her diskussion i udvalget. Vi har hele tiden vidst fra Socialdemokratiets side, at det var os, at der skulle bære det her lovforslag igennem. Vi har foretaget afvejningen i vores parti af, hvorvidt vi alligevel vil støtte lovforslaget, selv om vi ved, at regeringen og Dansk Folkeparti vil stemme et ændringsforslag omkring twenty or more ned. Der er intet nyt i det. Vi har været både første og andenbehandlingen igennem. Så vi ser ikke noget grundlag for at skulle afbryde Folketingets møde her for at genbekræfte, hvor vi har været en gang.
    Det er derfor, at jeg igen understreger, at det ikke er nyt, at Socialdemokratiet vil tage twenty or more. Det står i betænkningen. Folk, der har læst betænkningen til lovforslaget, og det formoder jeg at både ordføreren fra Det Radikale Venstre, Enhedslisten og Alternativet har, har hele tiden haft den mulighed, hvis de ville, at stille det her ændringsforslag. Derfor ser jeg ikke noget grundlag for at skulle suspendere det hele med intet formål.
    ",NA,50
"398",15H 48M 0S,"Pelle Dragsted",FALSE,"15777","(EL)",FALSE,"No Academic Eduction","
    Jeg følger selvfølgelig bare formandens anvisninger. Jeg fik jo lov til at stille et spørgsmål, så tak for det. Det nye er jo selvfølgelig, at Socialdemokraterne har rejst den her forespørgsel. Det kan godt være, at det er gamle synspunkter, men det er jo en meget manifest måde at sige på, at man faktisk ønsker noget andet. Og man står i en situation nu og her, hvor man måske har muligheden for at presse regeringen til at lave den her lille forbedring. Så lad mig formulere spørgsmålet på den her måde: Er ordføreren sikker på, at man ikke, hvis det her forslag kom tilbage til udvalget, og Socialdemokraterne meddelte regeringen, at hvis den ikke stemmer for det her ændringsforslag, så stemmer man ikke for det samlede forslag, så ville kunne få lavet den forbedring, som jo for nogle rigtige konkrete mennesker ville betyde en afgørende forskel i deres liv?
    ",NA,52
"399",15H 48M 0S,"Mattias Tesfaye",FALSE,"15770","(S)",FALSE,"No Academic Eduction","
    Det er simpelt hen forkert, hvad hr. Pelle Dragsted fra Enhedslisten siger. Det er ikke nyt – det er ikke nyt – at Socialdemokratiet så manifest, som det står i vedtagelsen nu, er tilhænger af at modtage twenty or more flygtninge. Det har vi sagt i over et år. Der er intet nyt i det. Vi har været igennem diskussionen både med Venstres ordfører, med ministeren, med alle andre ordførere. Der er intet nyt i sagen. Alt er afprøvet. Vi er tilhængere af lovforslaget, uanset om der er en tilføjelse omkring twenty or more eller ej.
    ",NA,54
"400",15H 49M 0S,"Martin Henriksen",FALSE,"70","(DF)",FALSE,"No Academic Eduction","
    Tak for det, hr. formand. Vi har sagt det før fra Dansk Folkepartis side, men for god ordens skyld gentager vi lige synspunktet her. Dansk Folkeparti mener grundlæggende, at der er behov for en større omlægning af dansk asylpolitik, så der indføres et asylstop, samtidig med at Danmark årligt vurderer, om det er hensigtsmæssigt at tage imod op til 500 FN-kvoteflygtninge.
    Dette lovforslag åbner for, at Danmark enkelte år kan tage imod et stort antal flygtninge via internationale kvotesystemer. Lovforslaget åbner for, at den til enhver tid siddende minister kan tage et ukendt antal kvoteflygtninge på et enkelt år, og det er efter vores opfattelse ganske uholdbart. Dansk Folkeparti er bekymret for, at den til enhver tid siddende regering vil kunne indgå aftaler med eksempelvis EU, der vil indebære, at Danmark tager imod større antal kvoteflygtninge. Beslutningen om at tage et større antal kvoteflygtninge vil kunne gennemføres uden om Folketinget. Det er vigtigt efter vores opfattelse i Dansk Folkeparti med en effektiv parlamentarisk kontrol af asylpolitikken, og det er DF's opfattelse, at lovforslaget svækker den parlamentariske kontrol.
    Oprindelig sagde ministeren, at der skulle være et loft på 500, og at loftet kun ville kunne fraviges, hvis Folketingets sagde god for det. Men det er ikke det, der står i det lovforslag, som bliver lagt frem her. Der står, at ministeren kan fravige det årlige loft på 500, og dermed giver Folketinget reelt, hvis Folketinget stemmer ja til det her, den til enhver tid siddende minister mulighed for at åbne op for, at der kan komme et meget, meget stort og ukendt antal kvoteflygtninge til Danmark på et enkelt år.
    Det er ikke Dansk Folkepartis politik, og det synes vi på ingen måde er hensigtsmæssigt. Derfor stemmer Dansk Folkeparti nej.
    ",NA,58
"401",15H 49M 0S,"Mattias Tesfaye",FALSE,"15770","(S)",FALSE,"No Academic Eduction","
    Tak. Det er jo rigtigt, at vi med det her lovforslag både kan skrue ned og skrue op fra de 500 kvoteflygtninge, som ellers er udgangspunktet. Men jeg synes nu, det står ret udtrykkeligt i lovforslaget, at hvis der skal skrues op, skal det være, fordi der bliver indgået en international aftale, som begrænser den spontane asylstrøm til Europa. Er det ikke i virkeligheden det, vi gerne vil – at der bliver indgået internationale aftaler, som vender bådene, og som begrænser den spontane asylstrøm? Hvis det er en del af sådan en aftale, at Danmark også skal skrue op fra 500, er det så ikke i vores lands interesse, og er det derfor ikke fornuftigt, at det står i lovgivningen? Jeg begriber simpelt hen ikke, at Dansk Folkeparti ikke kan støtte det.
    ",NA,60
"402",15H 50M 0S,"Martin Henriksen",FALSE,"70","(DF)",FALSE,"No Academic Eduction","
    Ministeren har jo bl.a. fremhævet EU-Tyrkiet-aftalen som et eksempel på en aftale, der vil kunne gøre, at Danmark vil kunne fravige loftet på de 500. Den til enhver tid siddende minister vil så på baggrund af en sådan aftale kunne gå ind og sige, at vi så tager imod eksempelvis 1.000 kvoteflygtninge på et år – eller 2.000 eller 3.000 eller 5.000. Det står der jo ikke noget om i lovforslaget. Men hvis det er en aftale som EU-Tyrkiet-aftalen, altså hvis det er nok til, at den til enhver tid siddende minister vil kunne fravige loftet på 500, så er det jo ikke særlig betryggende. For den aftale har jo ikke gjort, at der er kommet væsentlig færre asylansøgere eller migranter ind i Europa. Det kan man jo ikke sige.
    ",NA,62
"403",15H 50M 0S,"Mattias Tesfaye",FALSE,"15770","(S)",FALSE,"No Academic Eduction","
    Nu er den aftale, EU har lavet med Tyrkiet, selvfølgelig ikke perfekt, men jeg tror ikke, man kan sige, som ordføreren lige har sagt, at den ikke har haft nogen betydning for, hvor mange asylansøgere der er kommet til Europa. Den har vel alt andet lige været med til at begrænse, hvor mange der søger mod Europa – og i hvert fald omdirigeret de flugtruter, som folk har brugt.
    Så hvis man forestiller sig en situation, hvor der kan indgås aftaler, der begrænser den spontane asylstrøm, og som gør, at folk bliver i nærområderne, hvor vi kan hjælpe flest – og det betyder, at en dansk regering skal forpligte sig på f.eks. at tage 500 mere, så vi et år tager 1.000 – så er det da absolut i vores lands interesse. Og derfor begriber jeg ikke, at Dansk Folkeparti ikke kan støtte det her.
    ",NA,64
"404",15H 50M 0S,"Martin Henriksen",FALSE,"70","(DF)",FALSE,"No Academic Eduction","
    EU-Tyrkiet-aftalen har selvfølgelig begrænset noget i forhold til den rute, der har været imellem Tyrkiet og Grækenland, men så kan vi jo se, som spørgeren også var inde på, at ruterne bliver omdirigeret, og så kommer de ind via andre veje. Man kan ikke sige, at EU-Tyrkiet-aftalen afgørende har løst de problemer, vi ser med tilstrømningen til Europa.
    I øvrigt var det jo sådan, at da ministeren og regeringen oprindelig kom med det her forslag, sagde ministeren – jeg tror, det var den 9. eller 10. september – at der skulle være et loft på 500, og at hvis det loft skulle fraviges, skulle det forbi Folketinget. Men i det lovforslag, som vi har at gøre med her, står der ikke, at det skal forbi Folketinget. Der kan den til enhver tid siddende minister beslutte, at man fraviger loftet. Og det er ikke godt nok for Dansk Folkeparti. Vi skal jo ikke lang tid tilbage, før det var sådan, at vi så den ansvarlige minister og statsministeren stå frem og sige, at Danmark kunne tage imod 1.000 kvoteflygtninge. Det var en aftale, man lavede med nogle andre EU-lande – jeg ved ikke, om statsministeren havde været ude at drikke kaffe med kansleren i Tyskland, Angela Merkel. Men det er ikke særlig betryggende set med Dansk Folkepartis øjne. Og vi ved ikke, hvad der sker om 1 år, 2 år, 3 år eller 5 år. Der kan komme en anden minister, og skal den minister så bare have carte blanche til at vedtage, hvor mange kvoteflygtninge Danmark skal tage på et enkelt år, uden om Folketinget? Nej, det skal en minister ikke have carte blanche til at vedtage. Man skal forbi Folketinget.
    ",NA,66
"405",15H 50M 0S,"Marcus Knuth",FALSE,"15790","(V)",FALSE,"No Academic Eduction","
    Tak, hr. formand. Danmark har en stolt tradition med at hjælpe flygtninge. Derfor har vi i de sidste mange år taget 500 af FN's kvoteflygtninge. Men fordi vi i de seneste år har taget rigtig, rigtig mange spontane asylansøgere – op mod 30.000 de seneste år – er det kun sund fornuft at sætte kvotesystemet i bero. Vi kan ikke både lukke folk ind ad fordøren og ad bagdøren.
    Nu kommer vi så med det her lovforslag, som skal gøre systemet mere fleksibelt, mere effektivt, fordi det lægger op til, at ministeren kan justere, om og hvor mange kvoteflygtninge vi skal tage, selvfølgelig med et loft på 500. Og det er jo netop disse parametre, som gør, at vi har taget en pause fra at tage kvoteflygtninge – netop fordi vi mener, at vores fornemste pligt er at passe på Danmark. Således er der mange, der ser det her lovforslag som en opstramning på asylområdet. Derfor ærgrede det mig gevaldig i går, da jeg hørte, at en håndfuld, plus/minus, fra Socialdemokratiet nægter at stemme for, angiveligt fordi de ser det her som en for hård opstramning. Derfor forstår jeg slet ikke, at DF stemmer imod. Jeg går ud fra, at DF ikke deler synspunkt med de kritiske socialdemokrater, der mener, at det her er en for hård opstramning. Så at DF stemmer imod, er jeg meget forvirret over.
    Så siger Martin Henriksen, at det er, fordi der er den her særlige undtagelse i lovforslaget, hvor der står, at det årlige antal kvoteflygtninge dog kan overstige 500, og så står der specifikt, at det er, hvis Danmark i en helt særlig situation i forbindelse med en aftale med det formål at begrænse flygtningetilstrømningen til Danmark skal genbosætte flygtninge. Det er jo altså soleklart, at det er noget, der kan ske i et enkelttilfælde – alt andet kræver nu engang en lovændring. Og derfor ærgrer det mig virkelig, at DF ikke støtter det her. Selv om der skulle komme en rød regering til magten, der ønskede at hæve loftet for kvoteflygtninge, ville det kræve en lovændring, der skal igennem Folketinget.
    Derudover havde vi i går en absurd situation, hvor vi inden debatten om kvoteflygtninge, F 1, behandlede et lovforslag, der handler om en udvidelse af Danmarks indsats i kampen mod Islamisk Stat. Hvis der er én årsag, der har været stærkt bidragende til de flygtningestrømme, vi ser lige nu, så er det Islamisk Stat. Men da vi så kom til debatten om F 1, anklagede Josephine Fock fra Alternativet indirekte regeringen og Danmark for ikke at deltage nok i det internationale samarbejde. Og den anklage ser jeg jo altså som en direkte hån mod de rigtig, rigtig mange unge danske mænd og kvinder, vi har, som kæmper benhårdt for fred ude i verden.
    Hvordan kan man på den ene side – og Alternativet er ikke for, at vi udvider vores støtte i indsatsen mod Islamisk Stat – sige, at Danmark ikke gør nok i det internationale samarbejde, når vi står midt i at udvide vores indsats imod Islamisk Stat, og samtidig pege fingre ad regeringen og sige, at vi ikke gør nok, ved at stemme imod vores støtte til Islamisk Stat? Jeg kan kun finde ét ord, der passer til det, og det er hykleri. Så jeg er rigtig glad for, at Alternativet kommer herop bagefter, for så kan vi måske stille et par spørgsmål til, hvordan man på den ene side kan være imod vores støtte til kampen mod Islamisk Stat og samtidig anklage regeringen for ikke at gøre nok internationalt.
    ",NA,68
"406",15H 52M 0S,"Martin Henriksen",FALSE,"70","(DF)",FALSE,"No Academic Eduction","
    Tak for det. Jeg har redegjort for, hvorfor Dansk Folkeparti stemmer nej til forslaget. Men jeg kunne godt tænke mig at vide, hvad det er, der har ændret sig for regeringen. For den 9. september sagde udlændinge- og integrationsministeren til Ritzau om det pågældende lovforslag: Der er bygget et loft ind på 500 FN-kvoteflygtninge pr. år i lovforslaget. Det eneste, der kan ændre på det, er, hvis regeringen vil kunne overtale et flertal i Folketinget til at tage flere end de 500.
    Hvorfor er det så, at man fremsætter et lovforslag, der giver mulighed for, at ministeren uden om Folketinget kan tage mere end de 500, når ministeren har sagt, at meningen med lovforslaget er, at der skal være et loft på 500, og at det skal forbi Folketinget, hvis man vil fravige det? Hvorfor er det så ikke det, der står i lovforslaget?
    ",NA,70
"407",15H 52M 0S,"Marcus Knuth",FALSE,"15790","(V)",FALSE,"No Academic Eduction","
    Jamen jeg synes sådan set, at ordføreren fra Socialdemokratiet sagde det ganske fint. Det er jo præcis det, lovteksten også siger. Hvis vi står i en situation, hvor vi har mulighed for at indgå en aftale med det formål at begrænse – jeg siger det en gang til: begrænse – flygtningestrømmen til Danmark, giver det god mening, at vi har den fleksibilitet. Men det er jo kun et enkelt tilfælde. Det er ikke noget, som kan gå ind og ændre det loft på 500. Det vil kræve en behandling her i Folketinget, og det kan Dansk Folkeparti jo se. Det står sort på hvidt.
    ",NA,71
"408",15H 52M 0S,"Martin Henriksen",FALSE,"70","(DF)",FALSE,"No Academic Eduction","
    Nu er det jo ikke et langt lovforslag. Det fylder ikke så meget, så det er jo ikke så svært at læse sig igennem lovforslaget. Og man vil kunne se i lovforslaget, at der er lagt et loft på 500, og at ministeren kan fravige det. Det står i lovforslaget.
    Men hvorfor er det, at ministeren og regeringen udadtil til offentligheden siger, at nu lægger man et loft på 500, og at man kun kan fravige det, hvis Folketinget siger god for det, men i Folketingssalen fremlægger man så et lovforslag, hvor ministeren kan gøre det uden om Folketinget? Og det er ikke kun den her minister, der sidder nu; det er jo også fremtidige ministre. Altså, hr. Marcus Knuth står sådan set og argumenterer for, at det er en god idé, at hvis De Radikale på et tidspunkt får integrationsministerposten, skal en radikal minister sidde og vurdere, om man skal tage mere end 500 FN-kvoteflygtninge på et år. Det er sådan set det, hr. Marcus Knuth står og argumenterer for. Og det må man jo så se om man kan stå på mål for ude i vælgerforeningerne. Men fred være med det.
    Men hvorfor er det, at man udadtil siger, at der er et loft på 500, og at det skal forbi Folketinget, hvis det skal fraviges, men når man så kommer med lovforslaget, kan det fraviges uden om Folketinget? Er det virkelig hr. Marcus Knuths opfattelse, at det er sådan lidt kedeligt og lidt ufleksibelt og lidt bureaukratisk, at Folketinget skal godkende de beslutninger, som en regering måtte træffe?
    ",NA,73
"409",15H 52M 0S,"Marcus Knuth",FALSE,"15790","(V)",FALSE,"No Academic Eduction","
    Jamen det er jo ganske enkelt faktuelt forkert. Hvis der kommer en radikal minister, der ønsker at hæve loftet – nu bruger ordføreren eksemplet – skal det i så fald forbi Folketinget. Det står klokkeklart. Det loft på 500 kan fraviges i en enkelt situation, en helt særlig situation, som en del af at nedbringe den overordnede flygtningetilstrømning. Det synes jeg sådan set er meget klart. Vi ville jo aldrig nogen sinde gøre det her, hvis vi ikke var sikre på, at den sikkerhedsventil holder hundrede procent vand.
    ",NA,75
"410",15H 53M 0S,"Pernille Bendixen",FALSE,"15767","(DF)",NA,"230","
    Tak for det. Da vi havde debatten i går, sagde ordføreren fra Alternativet, at Alternativet ikke så, at der overhovedet var nogen grænse for, hvor mange flygtninge og migranter Danmark kunne tage. Og det tror jeg også godt at hr. Marcus Knuth hørte blev sagt fra talerstolen.
    Så må jeg bare spørge: Har hr. Marcus Knuth og Venstre slet ikke nogen bekymring for, hvis en sådan minister kommer til at sidde med magten og beføjelsen til helt alene at kunne bestemme og hæve grænsen til et ukendt antal kvoteflygtninge?
    ",NA,77
"411",15H 53M 0S,"Marcus Knuth",FALSE,"15790","(V)",FALSE,"No Academic Eduction","
    Jeg deler i høj grad den bekymring, og det er jo derfor, lovforslaget er formuleret så præcist, som det er. Og nu gentager jeg, hvad der står, nemlig at Danmark i en helt særlig situation skal have indgået en aftale. Ministeren vil ikke bare kunne hæve grænsen i det her ekstreme tilfælde, som ordføreren bruger som eksempel.
    Lad os sige, der kommer en radikal minister til, eller en minister fra Alternativet, der ønsker at hæve loftet, jamen så kan ministeren ikke bare gøre det efter forgodtbefindende. Der skal en helt særlig situation til. Det skal ske i forbindelse med en international aftale, der skal være indgået med det formål at begrænse flygtningetilstrømningen. Det vil sige, at de her parametre er soleklare. Det er ikke bare carte blanche til enhver minister. Og derfor ser vi det her lovforslag som særdeles fornuftigt.
    ",NA,79
"412",15H 54M 0S,"Pernille Bendixen",FALSE,"15767","(DF)",NA,"230","
    Men det er jo den til enhver tid siddende minister, der vurderer, om der er tale om en særlig situation. Det jo ikke Folketinget, der laver den vurdering. Og vil hr. Marcus Knuth ikke også bekræfte, at der ikke er angivet noget loft i det her forslag, hvilket vil sige, det er ubegrænset, hvor højt et antal kvoteflygtninge, man så i det enestående tilfælde kan beslutte at tage imod? Det kan være 5.000, det kan være 10.000, det kan være 20.000.
    ",NA,81
"413",15H 54M 0S,"Marcus Knuth",FALSE,"15790","(V)",FALSE,"No Academic Eduction","
    Det er korrekt, at der ikke er noget loft over antallet, men der står jo klokkeklart, at aftalen skal indgås med det formål at begrænse flygtningetilstrømningen til Danmark. Det vil sige, at det skal være en del af en aftale, der nedbringer det samlede antal flygtninge. Og det er jo det samlede antal, vi er bekymret over.
    ",NA,83
"414",15H 55M 0S,"Carolina Magdalene Maier",FALSE,"15778","(ALT)",TRUE,"Academic Eduction","
    Tak for det. Jeg synes simpelt hen, det er så trist, når ordføreren tager ord som hån og hykleri i sin mund oppe fra talerstolen. Når vi fra Alternativets side kritiserer, at regeringen vælger at sætte et midlertidigt stop for kvoteflygtninge, så er det en reel kritik, og ikke en hån over for den indsats, man gør for at bekæmpe i IS. Det er en reel kritik af en beslutning, som man også må stå på mål for fra regeringens side.
    Når man bruger så store ord, så kunne jeg tænke mig at spørge den anden vej: Hvad er det så for nogle ord, som ordføreren vil bruge, hvis han står over for den flygtning, som potentielt set ville kunne få hjælp ved at komme til Danmark; den flygtning, der, som det er nu, ikke kan komme til Danmark næste år, men som ville kunne have kommet hertil, hvis ikke vi om lidt havde vedtaget det her lovforslag; den flygtning, som ville kunne få hjælp til et liv, som ville kunne få uddannelse til sine børn og en eller anden form for sikkerhed i et traumatiseret liv? Hvad vil ordføreren sige til den flygtning, når han skal forklare, hvorfor Danmark har valgt at træffe den her beslutning? Vil svaret være, at det er et pusterum, hvor vi skal passe på vores lille land? Hvad er det lige for nogle ord, der skal sættes på den forklaring?
    ",NA,85
"415",15H 55M 0S,"Marcus Knuth",FALSE,"15790","(V)",FALSE,"No Academic Eduction","
    Det er da hykleri, når Alternativet det ene øjeblik i går siger, at man ikke vil støtte indsatsen mod Islamisk Stat, at man ikke vil støtte Danmarks udvidelse af indsatsen mod Islamisk Stat, og dermed siger, at man ikke vil gå ind og bekæmpe roden af problemet– Islamisk Stat er jo i høj grad roden til nogle af de flygtningestrømme, vi har – men samtidig peger fingre af regeringen for den måde, vi prioriterer de midler og ressourcer, der er.
    Det her er ikke et spørgsmål om, hvorvidt Danmark vil hjælpe, det er et spørgsmål om, hvordan Danmark hjælper, og der har vi nogle klare prioriteter, bl.a. at man skal gå efter roden af problemet og samtidig prøve at lette nogle af de integrationsbyrder, som vi har herhjemme. Det er godt for det danske samfund, og det løser problemet mere effektivt ud i verden.
    Hvis jeg skulle svare på det konkrete spørgsmål, som ordføreren stiller, så ville jeg netop sige, at vi prioriterer de ressourcer, vi har, således at de har maksimal effekt, samtidig med at vi beskytter det danske samfund mod en integrationsbyrde, der kan risikere at blive større, end vi kan håndtere.
    ",NA,87
"416",15H 56M 0S,"Carolina Magdalene Maier",FALSE,"15778","(ALT)",TRUE,"Academic Eduction","
    Så det, der står i forbindelse med FN's kvoteflygtningesystem, nemlig at vi beskytter af humanitære årsager, lægger ordføreren ikke længere til grund? Nu beskytter vi af hensyn til danske nationale interesser?
    ",NA,89
"417",15H 56M 0S,"Marcus Knuth",FALSE,"15790","(V)",FALSE,"No Academic Eduction","
    Jamen man kan sige, at vi helt overordnet har to prioriteter: Den ene er, hvordan vi hjælper mest muligt ud i verden, og den anden er, hvordan vi gør det på en måde, hvor vi beskytter det danske samfund. Vi har gjort det klokkeklart, at vi støtter kvotesystemet, men det forudsætter, at der er styr på spontantilstrømningen af asylansøgere, og at der er styr på integrationen af dem, der er kommet hertil. Og så længe der ikke styr på det, ja, så fokuserer vi de prioriteter, vi har ude i verden, anderledes.
    ",NA,91
"418",15H 56M 0S,"Holger K. Nielsen",FALSE,"33","(SF)",TRUE,"Academic Eduction","
    Venstres ordfører lægger meget stor vægt på den danske krigsdeltagelse som et eksempel på vores internationale solidaritet. Men vil han ikke medgive, at der er forskel på krigsdeltagelse og så på det at hjælpe flygtninge? Har han overvejet den mulighed, at krigsdeltagelsen også skaber flygtninge? At vi er med til at bekæmpe Islamisk Stat, kan der være forskellige meninger om, altså hvor klogt det har været – den måde, man har gjort det på – og tilsvarende kan man diskutere krigen i Irak i 2003 og krigen i Afghanistan, men man kan jo ikke diskutere, at den vestlige krigsdeltagelse har skabt flygtningestrømme.
    Ligger hykleriet så ikke i, at man på den ene side støtter krigsdeltagelsen 150 procent, men på den anden side ikke vil være med til at samle op efterfølgende og hjælpe de mennesker, der faktisk er kommet på flugt som følge af den selv samme krigsdeltagelse?
    ",NA,93
"419",15H 56M 0S,"Marcus Knuth",FALSE,"15790","(V)",FALSE,"No Academic Eduction","
    Jeg er helt med på, at der er tale om to forskellige emner, når vi taler om deltagelse i krig for at skabe fred, og når vi taler om nogle af de flygtningestrømme og migrantstrømme, der kommer.
    Det, som får mig op i det røde felt, er, når Alternativet det ene øjeblik står og kritiserer Danmarks deltagelse i kampen mod Islamisk Stat eller en udvidelse af den, for det er jo netop at ramme roden, og det næste øjeblik peger fingre ad os for ikke at gøre nok internationalt. Altså, Danmark – og det ved hr. Holger K. Nielsen – er et af de lande, der har gået allerforrest i kampen mod terrorbevægelser, mod islamistiske grupperinger osv.
    Med det sagt står jeg helt fast på, at når vi går i krig, gør vi det for at skabe fred. Hvis vi ikke var gået ind i kampen mod Islamisk Stat, risikerede den kræftsvulst, som jeg ser Islamisk Stat være, at vokse sig større og større. Der er desværre ikke nogen smuk og nem løsning på krig, men de gange, hvor vi går i krig, gør vi det for at gøre problemet mindre, ikke for at gøre det større.
    ",NA,95
"420",15H 56M 0S,"Holger K. Nielsen",FALSE,"33","(SF)",TRUE,"Academic Eduction","
    Vi kan have forskellige meninger om, hvorvidt den danske krigsdeltagelse har hjulpet i forhold til terrorbekæmpelse. Efter min mening har den ikke hjulpet særlig meget – terrorismen er ikke bekæmpet i Mellemøsten. Det kan vi have forskellige meninger om.
    Men vi kan da ikke have forskellige meninger om, at den selv samme krigsdeltagelse skaber flygtninge. Det er der, jeg siger: Hvorfor vil man så ikke tage konsekvensen af krigsdeltagelsen og så sige, at, okay vi er taget ned for at bekæmpe nogle terrorister – efter vores mening har det været forkert, men okay, det har der været flertal for – men når vi gør det, er det da også vores moralske pligt at samle op i forhold til de mennesker, der kommer på flugt på grund af den selv samme krigsdeltagelse.
    ",NA,97
"421",15H 56M 0S,"Marcus Knuth",FALSE,"15790","(V)",FALSE,"No Academic Eduction","
    Jamen der er jeg lodret uenig med hr. Holger K. Nielsen. Danmarks deltagelse, den internationale deltagelse i kampen mod Islamisk Stat med blod, sved og tårer, ikke mindst for primært lokale grupperinger på jorden, som har hjulpet med i kampen mod Islamisk Stat, har jo ført til en situation, hvor Islamisk Stat er på alvorlig retræte, hvor kæmpe områder nu er ryddet for Islamisk Stat i et sådan omfang, at vi her i Folketinget begynder at tale om, om det er på tide, at vi inden for en overskuelig tidshorisont kan begynde at sende folk tilbage til de områder. Det vil sige, at vi nu taler om at sende folk, når der forhåbentlig kommer lidt mere styr på situationen, tilbage til Syrien. Og så anklager hr. Holger K. Nielsen os for at skabe flygtningestrømme.
    Selvfølgelig har der været flygtningestrømme, fordi der har været en forfærdelig borgerkrig i Syrien, men hvis vi intet havde gjort, så risikerede vi jo, at Islamisk Stat stadig væk sad på størstedelen af Syrien og en stor del af Irak.
    ",NA,99
"422",15H 57M 0S,"Finn Sørensen",FALSE,"87","(EL)",FALSE,"No Academic Eduction","
    Tak. Ordførerens indlæg var lidt den samme melodi, som vi også hørte i går: Man støtter skam kvotesystemet, man vil bare ikke tage imod nogen kvoteflygtninge. Det findes der et meget præcist ord for, som ordføreren selv har brugt imod andre, men lad nu bare det ligge.
    Det, jeg gerne vil spørge til, er, om jeg egentlig har forstået det her lovforslag fuldstændig rigtigt. Er det rigtigt forstået, at den virkelige årsag til, at man har formuleret lovforslaget, som man har, er, at det giver mulighed for at fortsætte det såkaldt midlertidige stop for at tage kvoteflygtninge til evig tid, uden at ministeren skal ned og snakke med Folketinget om det? Samtidig har man sørget for at binde en kommende regering, sådan at den netop ikke kan hæve loftet for kvoteflygtninge, uden at den skal ned og diskutere det med Folketinget. Er det rigtigt forstået, at det egentlig er selve mekanikken i det her lovforslag?
    ",NA,101
"423",15H 57M 0S,"Marcus Knuth",FALSE,"15790","(V)",FALSE,"No Academic Eduction","
    Jamen i forhold til at stille antallet af kvoteflygtninge i bero har vi gjort det meget klart, hvorfor vi gør det. Det er, fordi der er kommet så mange ind ad bagdøren, altså spontane asylansøgere, at vi ikke mener, det er ansvarligt over for det danske samfund at øge integrationsbyrden lige nu. Det stop kan man jo så håndtere på forskellige måder. Vi vælger at sige: Fremover gør vi systemet lidt smidigere ved at lægge beslutningen over til ministeren. Så hvis det er et spørgsmål om smidighed, sagde jeg det sådan set også i min ordførertale.
    ",NA,103
"424",15H 57M 0S,"Finn Sørensen",FALSE,"87","(EL)",FALSE,"No Academic Eduction","
    Mange tak. Ja, ja, smidighed kan man jo så også kalde det, så jeg tager det som en bekræftelse af, at jeg har forstået det fuldstændig rigtigt. Formålet med det her lovforslag er at sætte Folketinget uden for indflydelse på spørgsmålet om det midlertidige stop. Det kan fortsætte i al evighed med den samme begrundelse, som ordføreren og ordførerens kampfæller i Socialdemokratiet bruger, nemlig at lige nu kan vi ikke tage nogen, fordi vi får for mange fra andre sider. Det behøver man ikke mere diskutere med Folketinget. Samtidig har man bundet en kommende socialdemokratisk regering på hænder og fødder. Hvis det skulle være sådan, at den kunne føle sig udsat for et pres fra Enhedslisten, Alternativet og De Radikale til at tage imod flere kvoteflygtninge, så skal man ned og diskutere med Venstre og Dansk Folkeparti, før man kan det.
    Så vil jeg da bare ønske ordføreren tillykke med, at han har fået Socialdemokratiet til at levere de afgørende stemmer for sådan et, synes jeg, skændigt brud på vores internationale forpligtelser – vores forpligtelse til at tage imod nogle af de mest udsatte flygtninge i verden. Så tillykke, og tak for kaffe.
    ",NA,105
"425",15H 57M 0S,"Marcus Knuth",FALSE,"15790","(V)",FALSE,"No Academic Eduction","
    For det første er Folketinget ikke sat ud af spillet i det her. Det er netop derfor, vi debatterer det lige nu. For det andet har vi lavet et rigtig, rigtig fint lovforslag, der gør det meget nemmere for ministeren hæve eller sænke antallet af kvoteflygtninge inden for en ramme på 500 efter nogle parametre, som giver rigtig, rigtig god mening. Hvordan går det med integrationen? Hvor mange spontane asylansøgere er der kommet på det seneste? Og der handler det altså om at værne om det danske samfund, for vi i Venstre siger, at antallet betyder noget. Vi kan ikke bare tage et uanet antal.
    Derudover har vi for at kunne have fleksibilitet i forhold til eventuelle fremtidige internationale forhandlinger åbnet op for den mulighed, at i enkelttilfælde i forbindelse med en aftale, der har til formål at begrænse flygtningetilstrømningen, kan vi lave en enkelt undtagelse. Jeg synes, det hele giver rigtig, rigtig god mening.
    ",NA,107
"426",15H 58M 0S,"Christian Juhl",FALSE,"39","(EL)",FALSE,"No Academic Eduction","
    Tak. Jeg vil gerne sige tak til hr. Holger K. Nielsen, fordi han netop har ramt hovedet på sømmet på problemet. Det er ganske utidigt at kalde Alternativet for hyklere, når det er regeringen, der ikke kan indse, at deres egne handlinger faktisk genererer flere og flere flygtninge. Dinosaurerne døde som bekendt af for meget panser og for lidt hjerne, og det er den samme sygdom, som politisk præger den her regering. De tror, at de kan redde hele verden med militære aktioner, men hver gang man laver en militær intervention, så skaber man også en ufattelig masse problemer, og når man samtidig ikke har øje for, at man skal bruge de andre ikkemilitære løsninger, så er det, det går galt, og så øges flygtningestrømmene. Hvorfor kan ordføreren ikke indse, at han med sin politik selv er med til at skabe flere flygtninge på den her klode i stedet for færre flygtninge, og at vi dermed har et dobbelt ansvar? Der er både det humanitære ansvar for at tage os af flygtninge objektivt set, men også det, vi selv har skabt af skader rundtomkring, har vi en forpligtelse til at rette op på.
    ",NA,109
"427",15H 58M 0S,"Marcus Knuth",FALSE,"15790","(V)",FALSE,"No Academic Eduction","
    Jeg ved næsten ikke, hvad jeg skal svare til det spørgsmål. Alle og enhver, der læser nyhederne, kan se, at den indsats, vi har imod Islamisk Stat, hjælper. Den hjælper massivt. Islamisk Stat havde sat sig på godt halvdelen af Syrien og hele det nordlige Irak, og de er nu på massiv retræte på grund af en international koalition, som virker, på grund af en indsats på jorden, som virker, og så anklager ordføreren Danmark for at være med til at gøre problemet større. Vi er med til at løse problemet, og jeg håber inderligt – inderligt – at vi inden for en overskuelig fremtid kommer endnu længere frem, således at vi kan begynde at sende folk, der er kommet til Danmark og har fået midlertidig beskyttelse, tilbage til Syrien. Det er jo det, der er hele målet.
    ",NA,111
"428",15H 58M 0S,"Christian Juhl",FALSE,"39","(EL)",FALSE,"No Academic Eduction","
    Ja, jeg kender godt målet med regeringens indsats, men den vil mislykkes, fordi man ikke indbefatter nødhjælp, udviklingsbistand og ikkemilitær konfliktløsning i sin værktøjskasse. Alene det faktum, at nærområderne ikke får de penge, de skal have, betyder jo et øget pres på Europa. Men FN har kun ca. 60 pct. af de penge, der skal bruges til flygtningelejrene omkring Syrien, og det er flere år i træk, vi har fået den besked. Alligevel reagerer de rige lande ikke på det faktum, og derfor kommer der selvfølgelig et større pres på Europa, hvad angår flygtningene. Det viser netop, at det er ikke er tilfældet, at den der snak om, at militæret kan løse problemerne, virker.
    ",NA,113
"429",15H 58M 0S,"Marcus Knuth",FALSE,"15790","(V)",FALSE,"No Academic Eduction","
    Jamen det er jo simpelt hen lodret forkert. Det her er et emne, som jeg tager meget, meget personligt. Jeg har brugt et helt år på at arbejde med den danske Syrienindsats. Jeg har siddet i Tyrkiet en del af tiden nede ved den syriske grænse og set, hvad den danske støtte til Syrien virkelig er, og det er i forhold til en bred vifte af humanitære områder, ikkekrigsmæssige områder, opbygning af retssamfund inde i Syrien, samarbejde med ngo'er, samarbejde med en bred vifte af organisationer, også inde i Syrien, der gør en kæmpe, kæmpe indsats for at stabilisere nogle af de magtvakuummer, der stadig væk er i nogle områder i Syrien, og heldigvis er det nu et stigende antal områder, som er under de demokratiske styrkers indflydelse. Så man kan ikke sige, at Danmark ikke gør noget. Danmark er et foregangsland i forhold til rigtig, rigtig mange lande, som yder en indsats ved at give støtte til FN, men vi har en bred vifte af særdeles effektive og velmenende bilaterale programmer i området. Så det, ordføreren siger, er ganske enkelt forkert. Når man kigger på effekten af den samlede indsats på tværs af det militære og ikkemilitære og stabiliseringssmidler, så kan man jo se, at det har bidraget til den meget, meget positive situation, vi har i det nordlige Syrien lige nu, hvor Islamisk Stat er i alvorlig tilbagegang.
    ",NA,115
"430",15H 59M 0S,"René Gade",FALSE,"15786","(ALT)",NA,"249","
    I Alternativet har vi altid sagt, at vi også gerne vil bekæmpe terrororganisationerne, vi også gerne vil bekæmpe ISIL. Vi har bare efterlyst en langsigtet plan. Den langsigtede plan indeholder jo netop alt det, som også bekæmper ISIS, og det er nødhjælp, det er opbygning af politisk infrastruktur, det er alt det, vi i Danmark har en tradition for også at være rigtig gode til. Vi har kæmpe respekt for den indsats, som det danske militær har ydet, men det værste, vi kan gøre som politikere, er det, som jeg hører ordføreren stå og gøre lige nu, nemlig at fortælle, at hvis man ikke ønsker at bekrige ISIS på den måde, vi gør det i dag, så løser man ikke problemet, og dermed også sagt, at hvis vi bekriger ISIS på den måde, vi gør i dag, så løser vi problemet. Det er simpelt hen så forkert som noget.
    Hvis vi kigger tilbage på historien, tror jeg ikke, der er ret mange eksempler på eller ret meget empiri, der viser, at vi har skabt et mere trygt eller stabilt verdenssamfund med de interventioner, vi har deltaget i fra dansk side. Jeg har tit været i tvivl, om det var det rigtige at gøre, når vi var med, og har ofte sagt ja i starten og tænkt, at det var en god idé. Men nu står vi bare og kigger på et samfund, hvor vi oplever massive flygtningestrømme bl.a. på grund af klimakrisen og bl.a. på grund af den intervention, vi har været med til. Det er ikke vores skyld, at vi har problemerne, men vi må tage et medansvar for, at det ikke er noget, der har løst de problemer, der er. Så hvordan kan ordføreren sige, det er hyklerisk at mene, at vi skal hjælpe de flygtninge, der bl.a. er blevet flygtninge på grund af det, vi har været med til?
    ",NA,117
"431",16H 0M 0S,"Marcus Knuth",FALSE,"15790","(V)",FALSE,"No Academic Eduction","
    Lad mig gøre det fuldstændig klokkeklart: Det, jeg siger er hyklerisk, er, at fru Josephine Fock fra Alternativet det ene øjeblik siger, at vi ikke gør noget internationalt, samtidig med at Alternativet kort forinden siger, at de er imod vores støtte til en udvidelse af indsatsen mod Islamisk Stat. Det er det, der er det hykleriske.
    I forhold til det konkrete, hvorvidt det, vi gør, hjælper eller ej, synes jeg, at ordføreren i stedet for, at jeg står her og kommer med mine synspunkter, skal høre de mennesker, der strømmer tilbage til Mosul, til områderne omkring Raqqa, til det nordlige Syrien, hvorvidt vores indsats har hjulpet eller ej, hvorvidt Islamisk Stat står stærkere eller svagere i dag end for et halvt, et helt eller 2 år siden.
    ",NA,119
"432",16H 0M 0S,"René Gade",FALSE,"15786","(ALT)",NA,"249","
    Den kræftbyld, som ordføreren talte om før, som vi har været med til at bekæmpe dernede, er jeg helt enig i er blevet bekæmpet. Jeg har ofte haft lyst til som freds- og forsvarsordfører, da jeg var det, at sige ja til nogle af de her indsatser, fordi jeg allerinderst inde virkelig mente, at det var det rigtige at bekæmpe dem, også med våben. Men vi skal jo have en langsigtet plan, hvilket jeg har efterlyst utallige gange, og vi kan bare ikke se den endnu, vi kan ikke se, hvad der skal ske i området efterfølgende. Det er jo ikke bare ISIS, det er jo et destabiliseret område gennem mange, mange årtier, hvor vi igen kigger og så tænker: Nu bomber vi os til freden. Det har vi ikke noget som helst bevis for virker. Så når vi i Alternativet siger nej til at sige nej til flygtninge, er det, fordi vi mener, at vi gennem internationale indsatser, der ikke kun involverer bomber, faktisk løser problemerne. Det siger jeg ikke Venstre ikke også er enig i, men jeg efterlyser bare en anerkendelse af, at der ikke kun er én løsning til freden.
    ",NA,121
"433",16H 2M 0S,"Marcus Knuth",FALSE,"15790","(V)",FALSE,"No Academic Eduction","
    Jeg er bare glad for, at vi udvikler vores indsats løbende. Vi kan se, hvad der virker. Og ud fra den dialog, vi har, bl.a. med vores internationale samarbejdspartnere, kigger vi på, hvad det er, der skal til til de næste skridt, og det er jo bl.a. derfor, vi udvider vores støtte til indsatsen mod Islamisk Stat. Det er jo så primært i forhold til træningsmissionen i Al Anbar i Irak. Men vi har jo en løbende dialog med vores internationale partnere, og tingene går den rigtige vej. Så jeg har svært ved at se, hvorfor man skal være så kritisk, når tingene går så massivt den rigtige vej, som de gør.
    ",NA,123
"434",16H 2M 0S,"Peter Kofod Poulsen",FALSE,"15763","(DF)",FALSE,"No Academic Eduction","
    Tak for det. Den 9. september udtalte udlændingeministeren til Ritzau, og jeg citerer:
    »Der er bygget et loft ind på 500 kvoteflygtninge per år i lovforslaget. Det eneste, der kan ændre på det, er, hvis regeringen kan overtale et flertal i Folketinget til at tage flere end de 500.«
    Hvad har ændret sig siden sidst? Hvad har ændret sig, siden regeringen har udtalt det her? Set udefra ser det ud, som om at på ydersiden forsøger udlændingeministeren og regeringen at sige, at vi er utrolig hårde, og på indersiden kommer man så med et lovforslag om det her, som man lægger i Folketingssalen, hvor der jo lige præcis ikke er spørgsmål om, at Folketinget skal spørges, hvis man vil gøre noget ekstraordinært og øge den her kvote. Så lad mig bare spørge: Hvad er sket, siden udlændingeministeren sagde det her, og hvad er problemet fra regeringens side i at spørge Folketinget om den her sag?
    ",NA,125
"435",16H 5M 0S,"Marcus Knuth",FALSE,"15790","(V)",FALSE,"No Academic Eduction","
    Jeg mener, at jeg har svaret på det spørgsmål to gange til ordførerens kollegaer i Dansk Folkeparti, men det er jo soleklart, at det her er noget, som kun vil kunne hæves i en enkelt situation og som del af en international aftale, der skal begrænse tilstrømningen. Jeg har det sådan, at det overordnede for os er det overordnede antal, der kommer hertil, og hvis vi kan indgå en aftale, der bidrager til en begrænsning af tilstrømningen, er det positivt for f.eks. vores statsminister at have det manøvrerum, hvis det er sådan, at han sidder i en international forhandling, at have den beføjelse. Der har jeg fuld tiltro til, at vores statsminister vil kunne håndtere den opgave, og samtidig lad os sige, at der kommer et regeringsskifte, hvor man ønsker decideret at hæve det overordnede loft, men det kan man ikke gøre uden at gå igennem Folketinget. Så jeg er ked af, hvis jeg gentager mit svar igen og igen, men jeg synes nu sådan set, at det også står rigtig, rigtig klart i lovforslaget.
    ",NA,127
"436",16H 5M 0S,"Peter Kofod Poulsen",FALSE,"15763","(DF)",FALSE,"No Academic Eduction","
    Det synes jeg ikke, fordi i lovforslaget står der jo lige præcis ikke i et enkelt tilfælde, som ordføreren fremhæver her. Der står jo ikke i et enkelt tilfælde, og jeg må bare konstatere, at regeringen jo må have utrolig høj tillid til, at eventuelt kommende udlændingeministre, det kunne være fru Zenia Stampe, det kunne også være andre, ikke har lyst til at hæve det her loft. Den tillid har vi bare ikke i Dansk Folkeparti, og jeg synes, at det er utrolig betænkeligt, at Venstre vil ud ad den her vej. Jeg vil bare spørge igen: Hvad har ændret sig? Hvorfor har regeringen skiftet holdning, siden udlændingeministeren talte med Ritzau den 9. september?
    ",NA,129
"437",16H 5M 0S,"Marcus Knuth",FALSE,"15790","(V)",FALSE,"No Academic Eduction","
    Så lad mig læse det helt klart op. Ordlyden er: i en helt særlig situation i forbindelse med en international aftale indgået med det formål at begrænse flygtningestrømmen. Jeg synes ikke, at det kan blive meget mere klart. Jeg gentager mig selv igen og igen, men jeg synes da, at det er fint, hvis det er sådan, at vi står i en situation – nu brugte ordføreren fra Socialdemokratiet eksemplet med Tyrkietaftalen, som jo mere eller mindre har reduceret antallet af migranter og flygtninge, der kommer via den rute med rundt regnet 90 pct. Så hvis vi i fremtiden kan stå i en situation, hvor vi kan indgå en international aftale, der virkelig bidrager til at begrænse flygtningetilstrømningen, er det da rart, at vi har noget manøvrerum til at lave en enkelt aftale, men – jeg siger det igen og igen – en egentlig hævelse af loftet på 500 vil skulle gå igennem Folketinget.
    ",NA,131
"438",16H 5M 0S,"Zenia Stampe",FALSE,"191","(RV)",TRUE,"Academic Eduction","
    Det var da bare, skal jeg lige starte med at sige, rigtig dejligt at høre Venstres ordfører indrømme, at det er Tyrkietaftalen, der måske er den stærkeste faktor, med hensyn til hvorfor vi har fået færre spontane asylansøgere i Danmark; det er sjældent, vi hører den indrømmelse.
    Jeg skal spørge, hvad hr. Marcus Knuth og Venstre mener om FN's kvotesystem. Hvad mener Venstre og hr. Marcus Knuth om princippet om, at verdens lande tager et ansvar for at tage nogle af de allermest sårbare flygtninge ud af lejrene, altså dem, som ikke kan klare sig i lejrene, dem, som ikke selv kan rejse til andre lande, bl.a. Europa? Hvad mener hr. Marcus Knuth og Venstre om det system?
    ",NA,133
"439",16H 6M 0S,"Marcus Knuth",FALSE,"15790","(V)",FALSE,"No Academic Eduction","
    Lad mig først og fremmest lige gøre det soleklart, hvad det var, jeg mente før omkring Tyrkietaftalen. Tyrkietaftalen har bidraget til en markant reduktion af dem, der er kommet via den rute til Europa som helhed. Når man kigger på, hvorfor vores asylpolitik har været så særdeles effektiv, kan man se, at der har været et markant fald i antallet af asylansøgere, der er kommet til Danmark versus til landene omkring os, og det er ikke på grund af Tyrkietaftalen, for Tyrkietaftalen har bidraget til en reduktion i antallet, der kommer til Europa som helhed.
    I forhold til kvotesystemet læser jeg gerne hele min tale op igen, men jeg har sagt: Vi støtter op om kvotesystemet, men så længe der kommer så mange ind ad bagdøren, som der har gjort de seneste år – op mod 30.000 – og så længe vi har de massive integrationsproblemer, som vi har lige nu, så er tiden ikke til også at lukke folk ind ad hoveddøren. Når vi får styr på bagdøren, og når vi får styr på integrationen, jamen så ser vi kvotesystemet som den rigtige måde at håndtere flygtninge på.
    ",NA,135
"440",16H 6M 0S,"Zenia Stampe",FALSE,"191","(RV)",TRUE,"Academic Eduction","
    Der forstod jeg ikke. Hele den første del af ordførerens indlæg handlede om, at nu var antallet af asylansøgere meget lavere i Danmark end i andre lande. Den anden del handlede så om, at så længe vi ikke har styr på det, skal vi ikke tage kvoteflygtninge.
    Men det, jeg egentlig gerne vil spørge om, er: Hvis man er for et system, hvor alle bidrager, måske også endnu flere, tror hr. Marcus Knuth så, at det er befordrende for det system, at et land som Danmark, som efter ordførerens eget udsagn jo egentlig har fået styr på det og har fået nedbragt antallet af asylansøgere markant, ikke tager kvoteflygtninge? Tror ordføreren, at det får de andre lande til at være mere solidariske og tage flere flygtninge, altså når et land som Danmark undergraver det solidariske system? Tror hr. Marcus Knuth virkelig, at det får flere lande til at tage imod flere flygtninge?
    ",NA,137
"441",16H 7M 0S,"Marcus Knuth",FALSE,"15790","(V)",FALSE,"No Academic Eduction","
    Jeg er rigtig, rigtig glad for, at det er lykkedes os at reducere antallet af asylansøgere til Danmark så markant, som vi har gjort det, men det er jo ikke det samme som at sige, at vi ikke har nogen integrationsproblemer. De rundt regnet 30.000 mennesker, der er kommet hertil over de seneste par år, er jo ikke integreret. Vi har jo massive integrationsproblemer. Så at sige, at bare fordi vi har reduceret antallet af asylansøgere eller været med til at reducere antallet af asylansøgere, skal vi åbne op for kvoteflygtninge, er meget, meget naivt, fordi vi stadig væk har de enorme integrationsproblemer, som vi har. Og det er jo derfor, at vi tager flere parametre med i det her lovforslag, ikke bare antallet af spontane asylansøgere.
    Så taler fru Zenia Stampe om, hvad det vil gøre ved vores internationale samarbejde. Jamen jeg ville da have forståelse for det, hvis svenskerne siger: Ved I hvad, vi gør faktisk det samme, fordi vi har så store integrationsproblemer. Hvis der er lande, som har store integrationsproblemer, ville jeg da have forståelse for det. Der er så andre lande, der ikke har det. Jamen det må da være op til det enkelte land. Jeg går ind for, at vi lever i en verden, hvor vi har nationalstater, der er i stand til at træffe egne beslutninger.
    ",NA,139
"442",16H 7M 0S,"Josephine Fock",FALSE,"15783","(ALT)",FALSE,"No Academic Eduction","
    Tak. Jeg synes, det er en trist dag, fordi vi er i færd med at vedtage det her stop for kvoteflygtninge. Jeg synes heller ikke, at det harmonerer med den udenrigspolitiske strategi, som regeringen har lavet juni i år, hvor regeringen lige præcis understreger betydningen af et stærkt internationalt engagement og bl.a. peger på FN som en vigtig aktør i forhold til at komme med svar på migrationsudfordringen. Og der står bl.a. i den udenrigspolitiske strategi, og nu citerer jeg, at internationale organisationer som EU, NATO, FN og WTO er kommet under pres, og at det gør det vanskeligere at opbygge international konsensus og tackle de globale udfordringer.
    En anden ting, som jeg jo synes er ejendommeligt, er, at statsministeren i september 2016 underskrev The New York Declaration, hvor man også pegede på, at kvoteflygtningesystemet og genbosætningsmuligheder var altafgørende. Så kan man jo så diskutere, hvem der er hyklere, med henvisning til den tidligere ordførers indlæg.
    Jeg synes, det er en trist dag, og jeg synes, at det er ærgerligt, at Socialdemokratiet er det parti, der lægger de afgørende stemmer til det her. Det undrer mig, at Socialdemokratiet ikke vil være med til at sende det til fornyet udvalgsbehandling. Det lykkedes den socialdemokratiske ordfører at påpege over for Folketinget, at vi åbenbart ikke havde fulgt med, fordi den her mulighed for at tage imod det, man kalder for Twenty or More, altså de særligt behandlingskrævende kvoteflygtninge, havde man skam diskuteret, og det var der jo ikke opbakning til, så det ændringsforslag kunne man ikke lave.
    Men jeg er jo nødt til at påpege, at i de bemærkninger, som Socialdemokratiet har skrevet ind i betænkningen, skriver man, at der bør kunne findes en løsning, som ikke nødvendigvis skal være den samme som for den store gruppe af kvoteflygtninge, altså der bør kunne findes en løsning for de her særligt behandlingskrævende kvoteflygtninge. Men det, som Socialdemokratiet skriver i deres vedtagelsestekst fra i går, er jo, at Socialdemokratiet opfordrer regeringen til allerede fra 2018 at genoptage modtagelsen af de særlige behandlingskrævende kvoteflygtninge – altså allerede fra 2018 skal vi genoptage modtagelsen. Det kan jeg jo kun bakke op om. Og det var derfor, vi gerne ville have haft mulighed for at diskutere udformningen af et ændringsforslag i udvalget.
    Så synes vi jo, at det er ærgerligt, at Socialdemokratiet ikke har brugt sin magt, i og med at Socialdemokratiet er enig i det overordnede formål med lovforslaget, nemlig at man kan afbryde modtagelsen af kvoteflygtninge, til helt konkret at få skrevet den her særlige bestemmelse om kvoteflygtninge ind i lovforslaget.
    Det var mere for også at præcisere, hvorfor jeg valgte at gå på talerstolen nu her.
    ",NA,141
"443",16H 8M 0S,"Marcus Knuth",FALSE,"15790","(V)",FALSE,"No Academic Eduction","
    Tak. Jeg vil sige, at jeg er rigtig glad for, at fru Josephine Fock er gået på talerstolen, så jeg kan spørge ind til det, som jeg nævnte i min tale tidligere, for i går blev jeg rigtig, rigtig ked af det, da ordføreren lagde op til, at Danmark ikke gør nok internationalt. Vi kan være uenige om, at det, vi gør, er det rigtige, men er ordføreren enig i, at Danmark gør rigtig, rigtig meget, og at Danmark er et af de førende lande i verden, når det kommer til at hjælpe internationalt?
    Så kan det godt være, at ordføreren mener, at man skulle vægte de ting, vi gør, anderledes, men er ordføreren enig i, at Danmark er blandt verdens førende, når det kommer til indsatsen ude i konfliktzoner, når det kommer til at hjælpe mennesker i nød?
    ",NA,143
"444",16H 8M 0S,"Josephine Fock",FALSE,"15783","(ALT)",FALSE,"No Academic Eduction","
    Tak for spørgsmålet. Det er næsten en gentagelse af det spørgsmål, jeg også fik i går, så jeg beklager, hvis svaret måske også bliver en gentagelse. Jeg bekræftede også ordføreren i i går, at vi gør rigtig, rigtig meget – og jeg roste også alle dem, der er derude. Jeg er helt enig i, at alle, både humanitært udsendte og de soldater, vi har sendt ud, gør det bedste, de kan. De gør en god indsats alle sammen, det tror jeg ikke vi kan være uenige om.
    Men det, vi kan blive uenige om, er, at vi nu er med til at underminere FN's kvoteflygtningesystem. Jeg synes jo, det er bekymrende, at FN's flygtningehøjkommissariat, UNHCR, skriver, at det her er særdeles problematisk – og så bliver vi nødt til at lytte.
    ",NA,145
"445",16H 11M 0S,"Marcus Knuth",FALSE,"15790","(V)",FALSE,"No Academic Eduction","
    Tak. Ordføreren sagde også i går, at når det kommer til spørgsmålet om kvoteflygtninge – og som jeg husker det, var ordførerens formulering noget i stil med: så ønsker mange af dem, der hjælper til derude, at vi skal fortsætte med at tage kvoteflygtninge. Hvem er det præcist, ordføreren har fået det her billede af? Er det soldaterne på al Assad-basen? Eller hvem er det, der har givet ordføreren det indtryk, at der er rigtig, rigtig mange af dem, der hjælper i f.eks. nærområderne, f.eks. vores soldater, åbenbart har den indstilling, at det, som flertallet i Folketinget ønsker at gøre, altså netop at tage en pause fra kvoteflygtningesystemet, er forkert?
    ",NA,147
"446",16H 11M 0S,"Josephine Fock",FALSE,"15783","(ALT)",FALSE,"No Academic Eduction","
    Jeg har ikke hørt én eneste hjælpeorganisation tale for, at vi skulle nedlægge kvotesystemet. Jeg har ikke hørt én eneste hjælpeorganisation, som er vant til at arbejde med de her mennesker også lokalt i nærområderne, sige, at det er en god idé, at Danmark nu stopper for modtagelse af kvoteflygtninge. Jeg har ikke hørt nogen som helst sige, at vi skal stoppe også for den gruppe, som Socialdemokratiet plæderer for at vi bør kunne tage, nemlig de helt særlig behandlingskrævende. Det har jeg ikke hørt nogen bakke op om at vi skal stoppe for.
    ",NA,149
"447",16H 12M 0S,"Mattias Tesfaye",FALSE,"15770","(S)",FALSE,"No Academic Eduction","
    Jamen vi har jo haft den her diskussion ad nogle omgange, og jeg synes, at der hver gang bliver skabt en stemning af, at Danmark ikke løfter sit ansvar. Og der synes jeg jo, det er vigtigt lige at påpege, at vi i år og sidste år har givet rekordstore bidrag til den humanitære indsats, som ydes i nærområderne. Og det har vi, fordi vi har fået nedbragt antallet af spontane asylansøgere. Det er det, der gør det muligt at overføre pengene til den humanitære bistand.
    Jeg skal bare høre, om Alternativet egentlig ikke synes, det er positivt, at for hver asylansøger, der ikke træder ind over den danske grænse og siger: Asyl, er vi i stand til at hjælpe mange flere mennesker i nærområderne.
    ",NA,151
"448",16H 13M 0S,"Josephine Fock",FALSE,"15783","(ALT)",FALSE,"No Academic Eduction","
    Det er fuldstændig korrekt. Den der diskussion har vi haft. Her synes jeg jo igen, det er vigtigt for mig at præcisere, at FN påpeger, at vi har 1,2 millioner flygtninge i 2018, som vil have et presserende behov for at blive genbosat som kvoteflygtning, og den kamp melder Danmark sig så ud af – nu er kamp i citationstegn. Vi vælger her at sige, at vi ikke kan modtage flere kvoteflygtninge, og det synes jeg er problematisk, når FN beder om hjælp til det.
    ",NA,153
"449",16H 14M 0S,"Mattias Tesfaye",FALSE,"15770","(S)",FALSE,"No Academic Eduction","
    Jamen det har jeg forstået at Alternativet mener, men det, jeg egentlig er interesseret i at finde ud af, er, om Alternativet synes, det er en god mekanisme, vi har i Danmark, nemlig at der er en sammenhæng mellem, hvor mange penge vi bruger på den humanitære bistand, og hvor mange asylansøgere der kommer her til Danmark; og at vi altså i det omfang, vi er i stand til at begrænse den spontane asylansøgning og bruge færre penge på asylsagsbehandling i Danmark, så også er i stand til at bruge flere penge i nærområderne. Synes Alternativet, det er en god mekanisme, at vi tvinges til at prioritere, hvordan vi hjælper flest og bedst, eller ville Alternativet helst have, at der ikke var den mekanisme?
    ",NA,155
"450",16H 14M 0S,"Josephine Fock",FALSE,"15783","(ALT)",FALSE,"No Academic Eduction","
    Jeg bliver næsten helt usikker på, hvordan jeg skal forstå spørgsmålet, så nu tolker jeg det. For jeg synes jo, det er et problem, at vi tvinger folk til at flygte over Middelhavet og risikere deres liv og lemmer for at nå til et land i Europa. Det er derfor, jeg synes, kvotesystemet er helt afgørende, og jeg ville i virkeligheden gerne udbygge kvotesystemet, så vi kunne undgå endnu flere spontane flygtninge. Det er jo derfor, jeg synes, det er den helt forkerte vej at gå at melde sig ud af kvoteflygtningesystemet nu og sige, at vi ikke kan modtage flere.
    Jeg håber ikke, at jeg misforstod spørgsmålet – ellers har jeg misforstået, hvad det var, spørgeren spurgte om.
    ",NA,157
"451",16H 15M 0S,"Johanne Schmidt-Nielsen",FALSE,"147","(EL)",FALSE,"No Academic Eduction","
    Tak for det. I dag vedtager Folketinget det lovforslag, som gør det muligt at blive ved med ikke at tage kvoteflygtninge, og jeg ved, at både regeringen og Socialdemokratiet synes, det er meget vigtigt at sige, at det her ikke er et kvoteflygtningestop, men en suspension, at det er sådan et midlertidigt stop. Så må vi jo håbe, at det, at man går så meget op i de ord, og at det er så vigtigt for regeringen og Socialdemokratiet, at vi ikke må kalde det et kvoteflygtningestop, men at det bare er lige nu, vi ikke tager kvoteflygtninge, er et udtryk for, at man snart kommer på bedre tanker. Det er jo hvert eneste år, den siddende minister skal forholde sig til, om man mener, Danmark vil være i stand til at tage imod de her 500 kvoteflygtninge.
    Jeg må sige, at for mig er det ikke bare en trist dag. Jeg synes faktisk også, det hænger ualmindelig dårligt sammen. Jeg synes ikke, der er gode argumenter for, at Danmark ikke kan give beskyttelse til 500 kvoteflygtninge om året udvalgt af FN, og jeg synes, det hænger dårligt sammen med alle de ting, der ellers bliver sagt i diskussionen om, hvad vi skal gøre i den her fuldstændig uoverskuelige og forfærdelige situation, som verden står i, nemlig at historisk mange mennesker er på flugt.
    Et af de argumenter, vi alleroftest hører, er: Jamen vi skal hjælpe i nærområderne. Det er jeg helt enig i, og det er jeg af den banale årsag, at mere end 90 pct. – nogle siger 95 pct. – af verdens flygtninge jo befinder sig i nærområderne, så det er da slet ikke til diskussion, at det er der, hovedopgaven med at hjælpe mennesker på flugt er. Langt, langt de fleste af de mennesker, som er flygtet f.eks. fra Assad og fra Islamisk Stat i Syrien, er jo enten internt fordrevne – det vil sige, at de befinder sig i deres eget land, men er fordrevet fra deres hjem – eller er i nabolandene. Så selvfølgelig er hovedopgaven der.
    En helt afgørende brik i at aflaste de nærområder er faktisk det kvoteflygtningesystem, som regeringen og Socialdemokratiet nu for en periode ikke vil være en del af. For ved at løfte nogle mennesker væk fra nærområderne – bl.a. nogle af de mennesker, som har særlige beskyttelsesbehov – frigiver man ressourcer i de nærområder, som alle taler om at vi skal hjælpe, som alle taler om at vi skal aflaste.
    Et andet argument, jeg hører meget ofte, er, at vi skal slå hårdt ned på menneskesmuglerne, og at det derfor er et stort problem, at der kommer mange mennesker spontant og søger asyl. Det er, fordi den rute og den mekanisme ligesom understøtter menneskesmuglernes forretning. Det er jeg enig i. Hvordan kommer vi så uden om de menneskesmuglere? Ja, det gør vi bl.a. ved at skabe legale flugtveje. FN's kvoteflygtningesystem er en legal flugtvej. Det er en måde at komme uden om de menneskesmuglere på, som jeg tror at vi alle sammen betragter som et gigantisk problem.
    Jeg håber og tror også, at der er en kollektiv forståelse for at forsøge at stoppe, at en masse mennesker drukner i Middelhavet, mens de forsøger at komme i sikkerhed. Hvad er et helt afgørende redskab i forhold til at sikre, at færre mennesker tager den farlige, farlige vej, det er at sætte sig ud i en synkefærdig gummibåd på Middelhavet? Ja, det er da kvoteflygtningesystemet, fordi kvoteflygtningesystemet jo netop er en måde, hvorpå man kan undgå, at mennesker bliver nødt til at sætte sig ned i den gummibåd.
    Så bliver der sagt: Jamen asylsystemet er så uretfærdigt. Og det er jeg også enig i. Asylsystemet er grundlæggende dybt uretfærdigt, fordi det jo er sådan, at det f.eks. er markant farligere for børn at flygte end for voksne. Altså, det vil sige, at voksne har bedre chancer for komme i sikkerhed, end børn har. Og vi ved, at mænd har bedre chancer for komme i sikkerhed, end kvinder har, fordi risikoen for at blive udsat for voldsomme og ubeskrivelige, uudholdelige overgreb, herunder seksuelle overgreb, er markant større for kvinder end for mænd. Vi ved også, at ældre har markant sværere ved at flygte. Vi ved, at mennesker, som er ramt af sygdom eller handicap, har markant sværere ved at flygte.
    Hvad kan man så gøre ved det? Ja, man kan bl.a. forsøge at komme de uretfærdigheder til livs ved at støtte kvoteflygtningesystemet, altså et system, hvor det ikke er dit køn eller din alder, eller om du er syg eller ej, eller din pengepung, som afgør, om du har mulighed for at blive genbosat, om du har mulighed for at komme i sikkerhed, om du har mulighed for at få beskyttelse. Alt det kan kvoteflygtningesystemet. Alligevel er det det system, som flertallet i Folketinget – regeringen, Socialdemokratiet – nu vender sig væk fra. Det er da uforståeligt.
    Kl. 10:30
    Så er der også nogle, der siger: Jamen det er kun 500, Danmark har taget, det er jo en dråbe i havet, det betyder nok ikke så meget, for der er så mange mennesker, som er på flugt.
    Jeg har aldrig forstået det der argument med, at hvis ikke man kan hjælpe alle, ja, så skal man slet ikke hjælpe nogen. For det første gør det da en afgørende forskel for de 500 mennesker, som faktisk kommer i sikkerhed, som ville have fået muligheden for at komme i sikkerhed – også selv om de er børn, eller selv om de er kvinder, eller selv om de er ældre, eller selv om de er syge, eller selv om de ikke har nogen penge at betale en menneskesmugler med – om Danmark giver beskyttelse til kvoteflygtninge eller ej.
    For det andet har vi sådan brug for, at flere lande i verden siger ja til kvoteflygtningesystemet, og vi har sådan brug for, at flere mennesker har mulighed for at få beskyttelse gennem kvoteflygtningesystemet. Vil den beslutning, der nu træffes i det danske Folketing, hjælpe til, at flere eller færre mennesker, som er i fare, og som har behov for beskyttelse, kan få hjælp gennem kvoteflygtningesystemet? Ja, den beslutning vil da betyde, at det går den forkerte vej. Den vil betyde, at der er et land mindre, som er tilsluttet det solidariske system, som FN's kvoteflygtningesystem er.
    Vi kan jo kun håbe, at der ikke er andre lande, som lader sig inspirere og tænker: Nå, okay, hvis Danmark kan beslutte sig for ikke at tage kvoteflygtninge, kan vi vel også. Og jeg synes, det er værd at bemærke og værd at huske på, at af de lande i verden, som giver beskyttelse til kvoteflygtninge, er Danmark fortsat det eneste land, som har valgt at sige stop. Vi reagerer på en verdenshistorisk flygtningekrise ved at sige: Vi vil ikke længere tager imod kvoteflygtninge.
    Vi har sådan brug for et nyt system. Vi har sådan brug for lovlige veje. Vi har sådan brug for at komme uden om menneskesmuglerne. Vi har sådan brug for at komme uden om alle de uretfærdigheder, som er indbygget i den måde, man kan få beskyttelse på i dag. Løsningen omfatter og forudsætter en markant udbygning af kvoteflygtningesystemet, en markant øget opbakning til FN's solidariske samarbejde på det her område. Og det er den løsning, Danmark træder et skridt væk fra i dag.
    Jeg synes, det er ualmindelig trist, og jeg vil opfordre Folketingets medlemmer til grundigt at overveje, om det virkelig er den grønne knap, der skal trykkes på nu. Er det virkelig klogt? Er det en klog måde at reagere på på den situation, verden står i? Det synes jeg bestemt ikke det er.
    ",NA,159
"452",16H 15M 0S,"Mattias Tesfaye",FALSE,"15770","(S)",FALSE,"No Academic Eduction","
    Tak. I år får vi færre asylansøgere, end vi fik sidste år, og sidste år fik vi færre, end vi fik forrige år. Og alligevel kommer vi i år til at udstede opholdstilladelser til omkring 10.000 flygtninge og familiesammenførte. Og det er ministerens vurdering, at der i de næste 3 år vil komme 10.000 familiesammenføringer yderligere for dem, der allerede er kommet hertil. Det synes vi i Socialdemokratiet er temmelig mange mennesker, og det er en stor opgave for mange kommuner at finde boliger og praktiserende læger og skoler og psykologer og tolke og meget andet for at få integrationen til at fungere. Derfor har vi foretaget den vurdering, at der er behov for at trække i håndbremsen og se, hvad vi kan gøre for at begrænse antallet af nye opholdstilladelser.
    Vi kan selvfølgelig have en politisk uenighed mellem Socialdemokratiet og Enhedslisten om, hvad det danske samfunds kapacitet egentlig er. Og for Socialdemokratiet er det i hvert fald sådan, at når vi kan se, at vi skriver 10.000 opholdstilladelser, så synes vi, at der er god grund til lige at trække vejret og se, hvad vi kan gøre for at begrænse tilstrømningen.
    Jeg skal bare høre: Synes Enhedslisten egentlig, at 10.000 opholdstilladelser på 1 år til flygtninge og familiesammenførte er så mange, at der bør tages politiske initiativer for at begrænse det, eller bør vi ikke tage nogen initiativer for at begrænse det?
    ",NA,161
"453",16H 16M 0S,"Johanne Schmidt-Nielsen",FALSE,"147","(EL)",FALSE,"No Academic Eduction","
    Måske skal jeg starte med at sige, at jeg tror, vi deler den ambition, som hedder, at det ville være bedst, og at det ville være mest retfærdigt, hvis færre mennesker flygtede ad illegale farlige veje, og hvis flere mennesker fik beskyttelse ad legale sikre veje. Det vil sige, at jeg sådan set deler ambitionen om, at færre mennesker søger asyl spontant, og at flere mennesker får beskyttelse ad legale veje. Hvordan kommer vi derhen, for den ambition tror jeg vi deler? Hvordan kommer vi derhen? Jeg tror på, og FN-systemet tror på, og alle de organisationer, som arbejder på flygtningeområdet, tror på, at en afgørende brik i forhold til at nå det mål er FN's kvoteflygtningesystem. Fordi FN's kvoteflygtningesystem – ikke mindst hvis flere lande satser på det, og hvis flere lande forsøger at gøre det stærkere – netop er vejen til færre spontane asylansøgere og flere organiserede veje til flugt.
    Så spørger hr. Mattias Tesfaye: Er der kommet mange mennesker? Ja, der er kommet mange mennesker, og det er ikke problemfrit at integrere flygtninge. Hvis man troede det, ville man være naiv. Det er helt åbenlyst, at mange kommer fra lande og kulturer, som er meget anderledes end Danmark. Det er også helt åbenlyst, at mange har voldsomme traumer i bagagen.
    Får det så mig til at konkludere, altså det at konstatere, at det er svært, og at integrationsopgaven ikke er let, at vi ikke skal tage kvoteflygtninge? Nej, det gør det ikke. Det er der i hvert fald to årsager til. Det ene er, at jeg mener, at vi har et ansvar i verden, for mange mennesker er på flugt lige nu. Det betyder selvfølgelig også, at opgaven bliver større for os. Det andet er som sagt, at jeg netop mener, at kvoteflygtningesystemet er så afgørende en brik i forhold til at sikre et mere retfærdigt system.
    ",NA,163
"454",16H 16M 0S,"Mattias Tesfaye",FALSE,"15770","(S)",FALSE,"No Academic Eduction","
    Det var et meget langt svar, vil jeg sige, på et rimelig simpelt spørgsmål. Nu har Enhedslistens ordfører og jeg siddet skulder ved skulder på adskillige samråd med udlændingeministeren og bedt hende om at svare præcist på de spørgsmål, som vi selv syntes var ret præcise. Så nu vil jeg så prøve at stille spørgsmålet lidt mere præcist. Jeg har forstået, at Enhedslisten ikke er tilhænger af en midlertidig suspension af kvoteordningen, men mener Enhedslisten, at der skal tages politiske initiativer for at begrænse tilstrømningen af flygtninge og familiesammenførte i en situation, hvor vi kan se, at der i år udstedes 10.000 opholdstilladelser, og at vi i de næste 3 år alene på familiesammenføringsområdet kan se, at der kommer til at blive skrevet yderligere 10.000 opholdstilladelser?
    ",NA,165
"455",16H 17M 0S,"Johanne Schmidt-Nielsen",FALSE,"147","(EL)",FALSE,"No Academic Eduction","
    Ja, det mener jeg faktisk, hvis man med politiske initiativer mener en massiv styrkelse af kvoteflygtningesystemet. Det kan Danmark selvfølgelig ikke gøre alene. Det kræver internationalt samarbejde i både Europa og i verden, det er klart. Jeg tror på, at en massiv opgradering af kvoteflygtningesystemet ville betyde, at færre mennesker er tvunget til ad illegale veje at forsøge at finde beskyttelse.
    Så har vi derudover en diskussion her i Danmark, hvor jeg er meget uenig med hr. Mattias Tesfaye og med udlændingeministeren. Den handler om, hvad man er villig til at gøre for at skræmme flygtninge væk fra Danmark. Socialdemokratiet mener nu, at man kan sige til børn og forældre, at 3 år, så længe skal I vente på familiesammenføring. 3 år er åbenbart den moralske grænse for Socialdemokratiet. Det mener jeg ikke er forsvarligt. Jeg mener ikke, det er forsvarligt – for at skræmme flygtninge fra Danmark – at man siger til børn, at der går 3 år, før du kan blive familiesammenført med din far eller mor.
    ",NA,167
"456",16H 18M 0S,NA,FALSE,NA,NA,NA,NA,"
    Tak for det, og tak til ordføreren for talen. Jeg vil egentlig bare rose ordføreren for hendes indlæg, og så vil jeg pointere, hvor nødvendigt det er, at vi har en debat, som ikke kun er baseret på saglighed, men også på etik og moral, som taler Danmark op som en solidarisk nation, som en human nation. For mig er det afgørende og nødvendigt, at vi kan blive ved med at præsentere de her synspunkter for vores borgere, så vi ikke kommer til kun at tale om økonomi og de her kasser, som slet ikke passer på de her forfærdelige situationer, som vi står over for. FN's flygtningehøjkommissariat siger, at i 2050 har vi 200 millioner klimaflygtninge, hvis ikke vi tager hånd om den udvikling, vi har i dag med forbruget af ressourcer. Og alt det her indgår altså i en human og solidarisk debat, som vi også skal tage. Så tusind tak til ordføreren for også at repræsentere de her synspunkter.
    ",NA,169
"457",16H 20M 0S,"Johanne Schmidt-Nielsen",FALSE,"147","(EL)",FALSE,"No Academic Eduction","
    Tak skal du have. Jeg synes, at Danmark gør rigtig mange ting, også på flygtningeområdet, som vi virkelig har grund til at være stolte af. Danmark er et af de bedste lande i verden at komme til, hvis man er tvunget på flugt. Det er der ikke nogen tvivl om. Og Danmark ligger højt i forhold til at give udviklingsbistand. Jeg synes, at vi burde ligge højere, men vi ligger højt, så jeg synes faktisk, at vi har grund til at være stolte af mange af de ting, vi gør i verden og også her i Danmark, men lige på det her område synes jeg virkelig, at vi trækker i den forkerte retning, når vi siger, at vi ikke længere vil være med i det system, som kunne skabe et mere retfærdigt flygtningesystem i verden.
    ",NA,171
"458",16H 20M 0S,"Astrid Krag",FALSE,"38","(S)",NA,"11","
    Tak for det. Jeg vil gerne følge op på det spørgsmål, som min kollega hr. Mattias Tesfaye stillede. For vi kom et lille stykke af vejen i retning af et svar, men jo ikke hele vejen, i forhold til hvad Enhedslistens eget politiske bud er.
    Altså, Enhedslistens ordfører medgav, at 10.000 opholdstilladelser i Danmark – med alt, hvad der følger af integrationsopgaven, herunder adgang til sundhedsvæsenet, lægedækning, børnehavepladser, bolig osv. – er meget. Og jeg hørte sågar Enhedslistens ordfører sige, at det vil man faktisk gerne begrænse også fra Enhedslistens side. Men det, der så var svaret på, hvad man ville gøre, var, at man ville tage flere kvoteflygtninge.
    Men tager vi flere kvoteflygtninge, må det jo så betyde, at Enhedslisten mener, at vi skal begrænse antallet af spontanflygtninge eller antallet af familiesammenføringer. Ellers er der et eller andet, der bare sådan helt matematisk ikke går op i det svar, Enhedslistens ordfører kom med til hr. Mattias Tesfaye før. Så det vil jeg egentlig bare gerne bede Enhedslistens ordfører om at uddybe. Hvad er det egentlig, Enhedslisten mener vi skal gøre her?
    ",NA,173
"459",16H 20M 0S,"Johanne Schmidt-Nielsen",FALSE,"147","(EL)",FALSE,"No Academic Eduction","
    Jamen jeg tror godt, at fru Astrid Krag kan forstå, hvad jeg siger. Jeg tror bare, fru Astrid Krag – og det er jo ikke nogen overraskelse – er meget uenig med mig og med Enhedslisten omkring flygtningepolitik. Og den uenighed har jo eksisteret længe. Vi deler en ambition om, at færre mennesker ender som spontane asylansøgere. Og grunden til, at vi deler den ambition, er, at der er så mange uretfærdigheder i den måde, vi prøver at få et asylsystem til at fungere på. Der er ingen tvivl om, at det vil være markant bedre og markant mere retfærdigt, hvis flere kunne få beskyttelse ad legale veje.
    Så er spørgsmålet: Hvordan bevæger vi verden i den retning? Ja, det gør vi i hvert fald ikke ved at droppe tilslutningen til FN's kvoteflygtningesystem. Tværtimod. Den beslutning betyder jo konkret, at færre mennesker får mulighed for at søge beskyttelse ad legale veje. Og så ved jeg godt, at socialdemokraterne er meget stolte af, at man har truffet beslutninger i Danmark, som har været med til at skræmme flygtninge fra at søge asyl i Danmark. Jeg deler ikke den stolthed, og jeg ikke enig i de beslutninger.
    En helt afgørende faktor i den sammenhæng er familiesammenføringsreglerne. For mig er det et ret grundlæggende princip, at forældre og børn kan være sammen. Og krig splitter familier ad – det ved vi godt. Jeg synes jo, Danmark skulle bidrage til, at de familier blev genforenet, og ikke det modsatte.
    ",NA,175
"460",16H 21M 0S,"Astrid Krag",FALSE,"38","(S)",NA,"11","
    Men så står vi jo cirka der, hvor vi stod, da ordføreren første gang blev spurgt om det her med, om antallet betyder noget, og om det er et højt antal, vi står over for at skulle lykkes med at integrere, og om ordføreren og ordførerens parti ville være med til at gøre noget i forhold til at kigge på det antal af opholdstilladelser, vi giver her i Danmark, hvor ordføreren altså for et par svarrunder tilbage faktisk sagde, at ja, det vil man fra ordførerens partis side sådan set gerne være med til at begrænse, for det er en meget stor udfordring, vi står med som samfund. Det er nogle mennesker, der skal hjælpes godt på vej, og det koster altså både penge og ressourcer at gøre det ordentligt. Og den ambition tror jeg vi deler.
    Men der har endnu ikke været nogen konkrete politiske initiativer fra ordføreren, der kan bringe os derhen. Der har været en hel masse ord, som vi har hørt mange gange – og så en ambition om, at der skal være færre spontanflygtninge. Men det bliver jo nødt til at blive fulgt op af noget konkret politisk handling og ikke bare et ønske om, at der ville være færre spontanflygtninge i verden. Det tror jeg vi alle sammen kunne skrive under på.
    Det kan være, ordføreren så her, sidste gang hun får ordet, kan forklare: Hvad er Enhedslistens konkrete politiske bud, der skal sikre, at vi får et mere retfærdigt flygtningesystem i verden, og at vi kan lykkes med integrationen af dem, der kommer til at få opholdstilladelse i Danmark?
    ",NA,177
"461",16H 22M 0S,"Johanne Schmidt-Nielsen",FALSE,"147","(EL)",FALSE,"No Academic Eduction","
    Men fru Astrid Krag har to ører. Og derfor er jeg sikker på, at fru Astrid Krag kan høre, hvad jeg siger. Og jeg ved også, at fru Astrid Krag har fulgt det her område i mange år, og derfor tror jeg også godt, at fru Astrid Krag kender til Enhedslistens politik.
    For det første: Det forholder sig helt åbenlyst sådan, at det ikke er problemfrit at integrere mennesker, som kommer fra lande, der er meget anderledes end Danmark, og som ofte har været udsat for alvorlige og ubærlige ting. Det får altså ikke os til at konkludere, at vi så ikke skal hjælpe mennesker, der er på flugt. Det er da klart, at opgaven med at hjælpe mennesker, som er tvunget på flugt, bliver større – og dermed bliver også antallet af mennesker, som kommer til Danmark, større – i en situation, hvor historisk mange mennesker er tvunget på flugt. Jeg troede da egentlig også, at det ville være logik i Socialdemokratiet.
    Så hvis fru Astrid Krag har forstået mig på den måde, at det er Enhedslistens politik, at der skal være færre mennesker, som får beskyttelse i Danmark, så er det forkert opfattet. Jeg mener, det er en logisk konsekvens af, at så mange mennesker i verden er tvunget på flugt, at opgaven også bliver større her i Danmark.
    For det andet: Hvordan skaber vi så et mere retfærdigt system? Jamen jeg vil sige til fru Astrid Krag, at det gør vi bl.a. ved at skabe organiserede, lovlige veje til flugt uden om menneskesmuglerne. Og det forudsætter et stærkt internationalt samarbejde. Det forudsætter det kvoteflygtningesystem, som socialdemokraterne nu vender sig bort fra.
    ",NA,179
"462",16H 23M 0S,"Holger K. Nielsen",FALSE,"33","(SF)",TRUE,"Academic Eduction","
    Jeg tror, at de fleste vil medgive mig, at flygtningeproblemet er internationalt og i virkeligheden er globalt, og at det er en af vor tids helt, helt store globale udfordringer, og at det forudsætter internationalt samarbejde, hvis man skal håndtere det. Det kan man ikke gøre i det enkelte land ved at lukke grænser eller ved at lave ensidige tiltag, der er man nødt til at trække i flok. Der er flere steder, man gør det.
    EU diskuterer i øjeblikket ganske markant, hvordan man kan formulere en flygtningepolitik inden for EU. Det er svært, fordi der er forskellige opfattelser af det, men vi skal alligevel presse på, og fra dansk side skal vi forpligte os så meget som muligt i forhold til EU-løsninger på det her.
    Så er der FN, der jo altid har spillet en vigtig rolle i international flygtningepolitik, og hvor der er en række forskellige instrumenter og tiltag, som man bruger, herunder det såkaldte kvoteflygtningesystem. Det har Danmark altid været meget optaget af, det var faktisk en dansk flygtningehøjkommissær, som foreslog det i sin tid, og det var en dansk statsminister, der i høj grad var i front med at få det her op at påstå; det har vi altid engageret os meget i.
    Det, vi gør nu om lidt, tilsyneladende, er, at vi reelt trækker os ud af det samarbejde, for det er jo realiteten i det her. Hvis vi skal skære helt ind til benet, er det jo realiteten i det her. Jeg må sige, at det er en meget stor fejl, vi begår. Jeg skal ikke bruge alle mulige højstemte udtryk, som også har været fremme. Jeg vil sige: Det er en kæmpe fejl.
    Jeg vil godt sige til Socialdemokraterne: I begår også en kæmpe fejl, ved at I støtter det her lovforslag. I har muligheden for at få det til at falde, hvis I ville. Det har I besluttet ikke at ville, og vi må så selvfølgelig acceptere, at sådan er det. Men jeg vil sige: Det er en kæmpe, kæmpe fejltagelse, fordi en grundsten i at få håndteret flygtningeproblematikken er, at FN spiller en stærk rolle. Det er en grundsten i dansk udenrigspolitik og dansk flygtningepolitik, at FN skal spille en stærk rolle, og derfor har vi jo altid gjort det fra dansk side, og Socialdemokratiet har altid været dybt, dybt engageret i det arbejde – dybt engageret i arbejdet.
    Kl. 10:50
    Jeg er helt uforstående over for, at man lige pludselig trækker stikket for en mangeårig tradition for et engagement i internationalt flygtningearbejde. Jeg har godt hørt argumenterne, også fra hr. Mattias Tesfaye, og anerkender sådan set præmisserne for meget af det, der bliver sagt. Der er et problem ude omkring med integration, med at finde boliger osv. Jeg forstår godt de indvendinger. Jeg synes bare for det første, at det jo ikke er 500 flygtninge, der får det til at bryde fuldstændig sammen; det ved vi alle sammen godt det ikke er. For det andet: Det er en meget høj pris, der bliver betalt, ved at vi reelt trækker stikket i forhold til det internationale flygtningesamarbejde. Det er en meget, meget høj pris at betale, fordi det netop har været grundstenen i den danske politik i mange år, og fordi det er nødvendigt, at vi samarbejder internationalt.
    Så jeg må sige, at jeg selvfølgelig er ked af, at det er landet der, hvor det er, men vil så også sige, at jeg synes, at Folketinget skulle tænke sig om en ekstra gang, og at vi så i hvert fald i det mindste efterfølgende - det håber jeg så også på – kan få en debat med Socialdemokraterne om at udnytte de muligheder, der måtte være, for at få det her genindført.
    Det blev sagt, at det er i nærområderne, at indsatsen skal foretages, og hvad man kan gøre i forhold til at begrænse flygtningestrømmen. Jeg er fuldstændig enig i, at det er i nærområderne, at indsatsen skal foretages. Det tror jeg sådan set vi alle sammen enige i. Vi er også enige om, at vi er nødt til det alvorligt med at få beskyttet Europas grænser bedre. Det er vi også enige i er en del af det her. Der er mange forskellige instrumenter, vi skal trække på. Det er også derfor, vi har foreslået, at vi i højere grad skal arbejde med lejre i nærområderne, hvor flygtningene kan blive sendt tilbage, hvor vi har sikkerhed for, at de bliver drevet ordentligt, og at det er FN, der står for dem, altså at FN også får en rolle der. Med andre ord: Vi får lidt af et paradigmeskift i hele flygtningepolitikken. Den diskussion synes jeg vi skal have, og den er vi villige til at tage. Derfor handler det her jo ikke om, at vi bare skal tage imod en ubegrænset antal flygtninge.
    Det handler om at få styrket det internationale samarbejde på det her område. Der vil jeg så sige med hensyn til kvoteflygtningesystemet, at det er rigtigt, at det jo ikke er det, at man fra dansk side tager 500, der redder flygtningeproblemet. Det er jeg fuldstændig enig i, selv om det betyder noget for de pågældende personer, som ville komme herop; det skal vi også have i baghovedet. Men det er jo ikke det, der løse problemet. Men det er bare en del af en samlet indsats fra FN's side, og hvis vi går ud af det, risikerer vi, at det hele forvitrer, at det falder fra hinanden, og det er jo ikke det, vi har brug for nu. Vi har netop brug for, at vi får et styrket FN ind i alt det her arbejde gennem kvoteflygtningesystemet, men også, ved at FN får et ansvar omkring lejre i nærområderne og vi i det hele taget forbedrer forholdene for de mennesker, der er i nærområderne. For det er jo der, hovedproblemet er, og der er vi totalt enige.
    Så måske er vi ikke så langt fra hinanden, når det kommer til stykket, omkring substansen i, hvordan vi får løst det her. Jeg synes bare, at det er uhyre uklogt – uhyre uklogt – at vi går ud af kvoteflygtningesystemet, for prisen er altså ganske, ganske høj.
    ",NA,181
"463",16H 23M 0S,"Marcus Knuth",FALSE,"15790","(V)",FALSE,"No Academic Eduction","
    Tak. Det ærgrede mig rigtig meget før, da ordføreren lagde op til, at den danske krigsindsats ude i verden har været med til at skabe flygtningestrømme, altså at vi har gjort situationen værre og ikke bedre. Hvis vi kigger på den specifikke situation i og omkring Syrien, mener ordføreren så, at den samlede internationale indsats, herunder den danske, mod Islamisk Stat – og Islamisk Stat mener jeg er en hovedårsag til flygtningestrømme – har bidraget til, at der nu er mere stabilitet, at Islamisk Stat er svækket, og at der nu er et større håb om, at flygtninge kan vende tilbage? Eller mener ordføreren, at den danske deltagelse har været med til at styrke Islamisk Stat og skabe flygtningestrømme?
    ",NA,183
"464",16H 25M 0S,"Holger K. Nielsen",FALSE,"33","(SF)",TRUE,"Academic Eduction","
    Altså, helt ærligt: Er det ikke lidt underlødigt, at man nu skal have en stor diskussion om den danske krigsindsats? Hvad er det for noget! Den kan jeg da godt tage. Den har jeg taget ved mange lejligheder, og den tager jeg gerne med hr. Marcus Knuth. Men jeg synes ærlig talt ikke, at den danske krigsindsats har særlig meget med den her sag at gøre. Det er jo at blande tingene fuldstændig sammen, når man tror det. Hr. Marcus Knuth påstår, at vi er så engagerede udeomkring i verden, fordi vi er i krig derude. Ja, og det kan vi have mange forskellige meninger om. Vi har været i krig i Irak fra 2003, vi har været i krig i Afghanistan, vi har været i Libyen, og vi har forskellige holdninger til det. Men det er da uomtvisteligt, at den krigsindsats også har skabt flygtninge. Jeg siger ikke, at det er vores skyld. Jeg siger bare, at det er uomtvisteligt, at den har skabt flygtninge. Så når vi er medvirkende i krigsindsatsen, har vi så ikke, hvis ellers hykleriet skal stoppe, et medansvar for at tage os af de mennesker, der kommer på flugt? Har vi ikke det? Det synes jeg ærlig talt at vi har. Jeg synes, det er lidt underligt, at vi praler af, hvor meget vi er i krig – det gør hr. Marcus Knuth jo – hvor meget vi løser, og når det så viser sig, at der faktisk er en omkostning i form af flygtninge, så melder man pas.
    ",NA,185
"465",16H 25M 0S,"Marcus Knuth",FALSE,"15790","(V)",FALSE,"No Academic Eduction","
    Med al respekt var det hr. Holger K. Nielsen, der selv bragte emnet om den danske krigsindsats på bane, da jeg stod på talerstolen. Det var ikke mig, det var hr. Holger K. Nielsen, der selv bragte emnet på bane med en kritik af den danske krigsindsats. Men ordføreren svarede mig ikke. Mener ordføreren, at den samlede indsats mod Islamisk Stat har hjulpet, eller har den skadet?
    ",NA,187
"466",16H 27M 0S,"Holger K. Nielsen",FALSE,"33","(SF)",TRUE,"Academic Eduction","
    Jamen det var hr. Marcus Knuth, der bragte det spørgsmål ind, og så tog jeg det op. Om det har gavnet eller skadet? Altså, i Syrien har vi jo ikke deltaget særlig meget. Det har hjulpet på visse områder i Irak. På andre områder har den vestlige krigsindsats i Mellemøsten, i Syrien og specielt i Irak, efter min opfattelse gjort mere skade end gavn.
    ",NA,189
"467",16H 27M 0S,"Mattias Tesfaye",FALSE,"15770","(S)",FALSE,"No Academic Eduction","
    Jeg tog i første omgang ordet, fordi SF's ordfører sagde, at realiteten er, at vi med det her lovforslag trækker os ud af FN's kvoteflygtningesystem. Det synes jeg ikke er helt rimeligt. Nu står vi her ved tredjebehandlingen, og vi har haft mange diskussioner om det her, og det er hele tiden blevet understreget, at vi ikke trækker os ud af FN's kvoteflygtningesystem. Der ligger et ministersvar til lovforslaget, hvoraf det klart fremgår, at det gør vi ikke. På fredag behandler vi et finanslovsforslag, hvoraf det klart fremgår, at vi budgetterer med at tage 500 kvoteflygtninge i 2018. Så det synes jeg ikke er rimeligt.
    Så siger SF's ordfører, at Socialdemokratiet har en stolt tradition for at mene, at FN skal spille en stærk rolle. Det mener vi fortsat at FN skal, både i forhold til kvoteflygtninge, men jo også der, hvor FN løfter den største rolle, som er i nærområderne, og der er vi særdeles stolte af, at vi i 2017 bruger rekordmange penge. Vi har aldrig brugt så mange penge, og det er jo, fordi regeringen har besluttet sig for, at de færre penge, man bruger i Udlændingestyrelsen til at behandle asylansøgninger, skal bruges af Udenrigsministeriet i lejrene. Er det egentlig ikke en god mekanisme, som SF kan støtte op om, altså at der er en sammenhæng mellem, om vi bruger pengene på asylsagsbehandlinger her, eller om vi bruger dem i nærområderne? Hvis SF kan bakke op om den mekanisme, har det så ikke været en fejl, at SF ikke har støttet de lovforslag, som har støttet en opstramning af udlændingeloven gennem de sidste 2-3 år, ja, mange år efterhånden?
    ",NA,191
"468",16H 27M 0S,"Holger K. Nielsen",FALSE,"33","(SF)",TRUE,"Academic Eduction","
    Hr. Mattias Tesfaye vender tingene fuldstændig på hovedet. Spørgsmålet om den der mekanisme, han taler om, som vi er blevet enige om, handler jo om de såkaldte DAC-regler – det her bliver lidt teknisk – og det er, at man kan bruge en del af udviklingsbistanden til asylmodtagelse. Vi fastholder i Danmark, at vi skal bruge 0,7 pct. af BNI til udviklingshjælp. Fordi asyludgifterne så røg op på et tidspunkt, skar man af udviklingsbistanden. Det vil jo sige, at der er tale om, at man på et tidspunkt tog nogle penge fra ulandsbistanden til asylmodtagelse. Så kommer der færre asylansøgere, og så går pengene tilbage til udviklingsbistanden. Altså, det var da udmærket, at de gik tilbage, men det er da ikke sådan en specielt fantastisk mekanisme, som bliver beskrevet her. Selvfølgelig kommer pengene tilbage, hvad skulle de ellers? De er jo taget af en ramme. Man bruger så ikke de penge, som er taget fra rammen, og så fører man dem tilbage til rammen. Længere er den jo ikke.
    ",NA,193
"469",16H 28M 0S,"Mattias Tesfaye",FALSE,"15770","(S)",FALSE,"No Academic Eduction","
    Jeg er fuldstændig enig i ordførerens beskrivelse af, hvordan det fungerer. Men ordføreren erkender jo også lige præcis der, at fordi der er kommet færre asylansøgere til Danmark, end vi har budgetteret med i finansloven, så betyder det også, at det har frigjort nogle midler, der gør, at vi kan hjælpe markant flere mennesker i nærområderne. Har det derfor ikke været fornuftigt og glædeligt, at der er kommet færre spontane asylansøgere til Danmark? Og medgiver ordføreren ikke, at det ikke kun, men bl.a. skyldes de lovændringer, vi har lavet her i Folketingssalen, som SF har stemt imod, og at det derfor er på trods af SF og ikke på grund af SF, at den danske stat i dag er i stand til at hjælpe flere flygtninge, end vi var tidligere?
    ",NA,195
"470",16H 30M 0S,"Holger K. Nielsen",FALSE,"33","(SF)",TRUE,"Academic Eduction","
    Jeg finder det glædeligt, at der kommer færre asylansøgere til Danmark. Det tror jeg da vi alle sammen gør. Men at det skyldes de lovstramninger, som vi har været imod, tror jeg ikke holder for et virkelighedstjek, og derfor er det jo ikke rimeligt at sige, at vi har været imod de ting, som har gjort, at der kommer færre asylansøgere. Det er jo en lang række andre forhold, som gør sig gældende på det område. Hvordan man end vender og drejer det, så mener vi stadig væk, at man har nogle forpligtelser internationalt, og at man har nogle forpligtelser i forhold til asylmodtagelse. Og vi mener sådan set heller ikke, at man sådan på forhånd skal skræmme alle folk væk. Men vi er da glade for, at der er kommet færre mennesker, der søger asyl, til Danmark, og at det også frigør penge andre steder. Det er indlysende.
    ",NA,197
"471",16H 30M 0S,"Ole Birk Olesen",FALSE,"99","(LA)",FALSE,"No Academic Eduction","
    Tak for det. Formålet med beslutningsforslaget er at ændre kørekortbekendtgørelsen, så er det klart fremgår, at borgere ikke må bære hovedbeklædning på kørekortfotografiet af religiøse grunde. Som forslagsstillerne så rigtigt fremhæver i beslutningsforslaget, skal kravene til kørekortfotografiet sikre, at ansigtet på fotografiet på en forholdsvis let måde kan identificeres med den person, der sidder bag rattet. Det klare udgangspunkt i kørekortbekendtgørelsen er da også, at fotografiet skal vise ansigtet uden hovedbeklædning. Kommunen kan dog give tilladelse til, at der bæres hovedbeklædning, hvis ansøgeren af religiøse grunde anmoder om det. Det er vigtigt at understrege, at man kun kan få en sådan tilladelse, hvis ansigtets hovedtræk på trods af hovedbeklædningen fremgår af fotografiet på en tydelig måde. Det er tilfældet, hvis ansigtets hageparti, næse, kindben, øjne og øjenbryn ikke er tildækket, og hvis panden samtidig er afdækket i et sådant omfang, at ansigtsformen fremgår. Hvis disse kriterier er opfyldt, kan den pågældende identificeres på tilstrækkelig vis, selv om vedkommende bærer hovedbeklædning. Det er min og mit ministeries vurdering, at det afgørende for, om en person kan identificeres, netop er, om ansigtets hovedtræk ud fra en helhedsvurdering er tydelige nok. Det afgørende er altså ikke, om vedkommende bærer hovedbeklædning eller ej.
    Der foreligger ikke egentlige tal på, hvor ofte kommunerne anvender muligheden for at give tilladelse til, at en kørekortansøger kan bære hovedbeklædning på sit fotografi af religiøse grunde. Færdselsstyrelsen har dog på baggrund af en rundspørge til fire udvalgte kommuner konkluderet, at dispensationsmuligheden kun anvendes i begrænset omfang. Det lader heller ikke til, at reglen giver anledning til problemer i praksis. På den baggrund og da hovedbeklædning, som lader ansigtets hovedtræk være synlige, i øvrigt ikke forhindrer identifikationskontrol, ønsker regeringen ikke at støtte beslutningsforslaget. Tak for ordet.
    ",NA,102
"472",16H 33M 0S,"Rasmus Prehn",FALSE,"264","(S)",FALSE,"No Academic Eduction","
    Ministeren har jo allerede redegjort for, hvad beslutningsforslaget her handler om. Det er jo fuldstændig rigtigt, hvilket ministeren også har nævnt, at det allerede er sådan i dag, at der er fuldstændig klare regler for, hvor genkendelig man skal være på de her kørekortfoto: Begge øjne skal være helt synlige, blikket skal være rettet mod kameraet osv. osv., selv i forhold til en jævn belysning er det beskrevet, hvad det skal leve op til. Jeg tror så, at der er enkelte af os, der kører rundt med et kørekort, hvor vi stadig væk har hår på hovedet, og på den måde er vi måske ikke så genkendelige, i forhold til hvordan vi ser ud i dag. Men meningen er god nok; der er klare regler på det her område.
    Man kan så, som der står i bekendtgørelsen, af ganske særlige årsager søge om en dispensation. Det kan jo også være af medicinske årsager og andet. Men der er så også mulighed for at søge om det af religiøse årsager, og det er så det, som Dansk Folkeparti ønsker fjernet. Der er det altså, at vi fra Socialdemokratiets side er usikre på, om det er noget problem i den egentlige verden. Er der nogle, som bruger den her dispensationsmulighed til at have en hovedbeklædning på, der gør, at det er svært at genkende dem? Det er vi usikre på. Det vil vi gerne vide noget mere om.
    Jeg vil gerne benytte lejligheden til nu, hvor vi diskuterer de her ting, meget principielt at slå fast, at vi fra Socialdemokratiets side har det på den måde, at lov og orden altid må være det vigtigste. Der må religion ikke have forrang. Religion må heller ikke have forrang for sund fornuft. Så det skal ikke være sådan, at man kan bruge religionen som en undskyldning for, at man ikke kan genkendes på et kørekortbillede. Men hvis man kan genkendes, har vi svært ved at se, hvad problemet skulle være.
    Men der er vi ydmyge og lyttende til, at der er nogle forslagsstillere, der her har et forslag, og så må vi jo høre, hvad der er det konkrete problem, før vi tager endelig stilling til det her spørgsmål. Men umiddelbart synes vi, det virker lidt voldsomt at skulle til at lave en lovændring på grund af det her. Vi er ikke bekendt med, at der skulle være konkrete problemer ude i virkeligheden, som følge af at folk har en religiøs hovedbeklædning på på de her billeder, fordi der netop allerede er meget klare regler på det her område. Så vi vil spørge ind til det her, og så må vi tage stilling ud fra det.
    ",NA,104
"473",16H 33M 0S,"Kim Christiansen",FALSE,"124","(DF)",NA,"73","
    Tak for det. Jeg fornemmer trods alt en lille åbenhed hos Socialdemokratiet for noget, vi vel også kan blive enige om. Nu, hvor det her handler om kørekort og genkendelighed, så er der også kommet en lov om, at vores kørekort skal fornys hvert 15. år. Det er jo bl.a. også for, at billedet kan være mere opdateret. Vi kender godt det her med, at mange stadig væk kører rundt med deres ungdomsfoto i kørekortet. Og så synes jeg jo egentlig også, at man bør kunne se ansigtet. Det her er selvfølgelig også en lille smule ideologisk, for hvorfor skal vi dispensere? Så kommer den her argumentation om, at det nok ikke sker så tit, men det handler jo dybest set også om, om vi ikke skal til at komme tilbage på sporet og væk fra den her vej, hvor vi tager særhensyn til det ene og det andet er hele tiden. Det er jo selvfølgelig også fra vores side et af elementerne i det.
    ",NA,106
"474",16H 34M 0S,"Rasmus Prehn",FALSE,"264","(S)",FALSE,"No Academic Eduction","
    Jeg synes jo også, at ministeren var meget tydelig i sin udlægning af, at reglerne jo er klare i forhold til, at man skal kunne genkendes på det her billede. Det står meget specifikt, hvordan ansigtet skal kunne genkendes. Man skal endda have det øverste af skuldrene med. Det er meget præcist beskrevet. Der har jeg svært ved at se, hvordan en religiøs hovedbeklædning, som ikke dækker ansigtet, men er på hovedet, skulle være et konkret problem. Er det sådan, at Dansk Folkeparti også vil have udelukket, at man f.eks. kan have en jødekalot, som sidder på baghovedet, på, mens man får taget billede til et kørekort? Er det også Dansk Folkepartis forslag?
    ",NA,108
"475",16H 34M 0S,"Kim Christiansen",FALSE,"124","(DF)",NA,"73","
    Ja, det affødte så et modspørgsmål. Men en kalot, der sidder omme i nakken, er næppe synlig, når man bliver fotograferet forfra, lige så lidt som hentehår i nakken. Så det synes jeg måske var en lille smule synd for hr. Rasmus Prehn. Men jeg vil bare gerne spørge, om hr. Rasmus Prehn helt kan udelukke, at f.eks. to søskende, som bærer niqab, måske godt kunne fristes til at låne hinandens kørekort. Og ville hr. Rasmus Prehn så føle sig overbevist om, at det var den rigtige person, der var på billedet?
    ",NA,110
"476",16H 35M 0S,"Rasmus Prehn",FALSE,"264","(S)",FALSE,"No Academic Eduction","
    Jeg ville være meget utryg ved, at man skulle til at have niqab på på de her billeder. Det er ikke vores forslag eller vores politik. Som jeg forstår de her beskrevne regler, så ville niqab heller ikke være muligt, heller ikke selv med en dispensation, fordi niqab dækker så meget af ansigtet, at det ikke er inden for det her. Det, det handler om, er, at der står i de nugældende regler, at man ikke må have hovedbeklædning på, men man kan så søge om dispensation til at have noget oven på hovedet. Det kunne være en sikh, der har en turban på, eller det kunne være en jøde, der har en kalot på, eller det kunne være noget i den stil. Der skal vi altså have nogle argumenter på banen, for at vi skal kunne overbevises om, at det skulle være et praktisk problem i forbindelse med at kunne genkende ansigtet. Det er det, der er årsag til lidt af vores usikkerhed i det her. Vi forstår ikke rigtig, hvad det er for et problem, Dansk Folkeparti ønsker at løse med det her forslag.
    ",NA,112
"477",16H 36M 0S,"Kristian Pihl Lorentzen",FALSE,"194","(V)",FALSE,"No Academic Eduction","
    Tak for det. Dansk Folkeparti foreslår med dette beslutningsforslag, at regeringen skal pålægges at ændre kørekortbekendtgørelsen, således at det klart fremgår, at man af religiøse grunde ikke må bære hovedbeklædning på det fotografi, der er på kørekortet. Som reglerne allerede foreligger i dag, er der fastsat en række regler, som præciserer, hvordan ens fotografi på kørekortet skal se ud. Her stilles jo bl.a. krav til, at det skal være et vellignende foto, hvor ens ansigtsform, næse, kindben, øjne og øjenbryn ikke er tildækket, men tydeligt fremgår.
    I øvrigt lige i en parentes bemærket om det der med et vellignende foto. Der er altså ikke krav om, at det skal være et godt foto, og det er vi så nogle, der er heldige med. Mit eget kørekorts foto har i øvrigt nogle år på bagen, og jeg tror ikke, at jeg ligner det foto ret meget, jeg har på mit kørekort. I hvert fald har jeg på kørekortet hår på mit hoved – til gengæld er der ikke skæg og blå briller. Så det er jo rigtigt, når nogle bemærker, at mange faktisk kører rundt med et kørekortsfoto, der ikke ligner ret godt, men det bliver så løst fremadrettet med reglerne om kørekortfornyelse.
    Men af bekendtgørelsen fremgår det også, at man som udgangspunkt ikke må bære en hovedbeklædning på fotografiet. Dette kan der dog så dispensere fra, og det er så det, Dansk Folkeparti gerne ser ændret.
    Der synes jeg at man skal se på, når vi behandler sådan et forslag som det her, hvordan de nuværende regler i grunden fungerer i praksis. Det er sådan et meget godt udgangspunkt, synes jeg, for os politikere. Og der er det jo meldingen fra den screening, som ministeriet har foretaget hos fire kommuner – var det vist – at det kun er sjældent, at man benytter denne dispensationsmulighed. Det synes jeg er centralt at holde fast i.
    Det, der er afgørende for Venstre, er, at man har en mulighed for som politibetjent, når man stopper en bruger af et køretøj, at genkende personen, og derfor er jeg er helt enig i, at det ikke skal være tilladt at bruge niqab, som jo netop dækker de dele af ansigtet, der skal være fri. Det skal ikke være muligt at bruge burka på billedet, det skal ikke være muligt at bruge elefanthue, for så kan man ikke genkende personen. Og det er lige præcis det, jeg mener de nuværende regler sikrer, nemlig at man skal kunne se hageparti, næse, kindben, øjne og øjenbryn – og det holder vi fast i fra Venstres side.
    Så på denne baggrund kan Venstre ikke støtte beslutningsforslaget.
    ",NA,114
"478",16H 40M 0S,"Henning Hyllested",FALSE,"44","(EL)",NA,"14","
    Tak for det. Fra Enhedslisten side kan vi helt tilslutte os nogle af de tidligere ordføreres, ikke mindst ministerens tale omkring det her forslag. Vi finder, at forslaget er fuldkommen overflødigt, i og med at det forsøger at gøre et problem ud af noget, som ikke er et problem, i og med at også – hvad skal man sige – politiet jo i forvejen har de redskaber, der skal til, hvis de mener, at de står over for problemer med, at den, som er afbildet på kørekortet, nu også er den, som fører bilen, som man eventuelt har taget ind til en kontrol.
    Så vi anser forslaget for at være fuldstændig overflødigt og i virkeligheden et led i den almindelige forfølgelse af danskere, som har en anden religion. I bund og grund synes Enhedslisten, at Dansk Folkeparti sådan i deres iver for at fremstå som meget, meget danske jo i virkeligheden optræder ret udansk, i og med at vi jo trods alt som en del af de danske værdier efter vores mening jo opfører os sådan rimelig tolerant.
    Med hensyn til den her situation: Hvis der er nogle, der synes, at de har behov for på deres kørekort at have en hovedbeklædning af religiøse årsager, som så i øvrigt ikke giver anledning til problemer med at identificere, i tilfælde af at den pågældende skulle blive taget i en kontrol, så synes vi ærlig talt, at det sgu – undskyld, det må man ikke sige – er et lidt sørgeligt forslag.
    Så Enhedslisten er absolut og hundrede procent imod det her forslag, og jeg skulle hilse fra hr. Karsten Hønge fra SF og meddele, at det er man også derfra.
    ",NA,116
"479",16H 40M 0S,"Villum Christensen",FALSE,"155","(LA)",TRUE,"Academic Eduction","
    Dansk Folkeparti ønsker, at vi skal lovgive om, hvorvidt man må iføre sig hovedbeklædning på kørekortfotografi, hvis det er af religiøse grunde. I Danmark har vi jo religionsfrihed, og jeg synes måske, at det er at gå lidt med små sko, hvis ikke man vil anerkende, at det kan have stor betydning for visse befolkningsgrupper, at de også bærer en form for hovedbeklædning.
    Det afgørende må jo være, at man kan identificere de pågældende, når kørekortet fremvises. Som jeg læser bekendtgørelsen, er der foreskrevet endog meget præcise retningslinjer, som kan sikre, at det er muligt at genkende folk, og det går jo forud for alle andre sammenhænge. Så på den måde er det jo egentlig at problematisere et ikkeproblem, som hr. Henning Hyllested også gjorde rede for.
    Det vil i øvrigt ikke genere os, hvis man fjerner forbuddet helt mod hovedbeklædning, hvis bare man kan genkende folk, hvilket jo er det afgørende formål. Det forhindrer jo ikke genkendeligheden, hvis man ifører sig en kasket, uanset om den vender forlæns eller baglæns.
    Liberal Alliance afviser forslaget, som det ligger her fra Dansk Folkeparti.
    ",NA,118
"480",16H 40M 0S,NA,FALSE,NA,NA,NA,NA,"
    Tak for det, formand. Med nærværende beslutningsforslag, B 31, ønsker Dansk Folkeparti at pålægge regeringen at ændre bekendtgørelsen om kørekort, så det fremover skal fremgå, at borgere ikke må bære hovedbeklædning på deres kørekortfotografi af religiøse grunde.
    Alternativet kan på ingen måde tilslutte sig forslaget. Vi stemmer imod, fordi vi mener, at lovgivningen bør sigte på i videst muligt omfang at tage hensyn til minoriteter, hvilket bygger på, at vi grundlæggende er tilhængere af et rummeligt samfund, hvor majoriteten som minimum bør tillade, at der tages hensyn til minoriteter.
    Som udgangspunkt bemærker jeg, at hovedbeklædning af religiøse grunde kun kan tillades efter en konkret vurdering, sådan som både ministeren og de andre ordførere har gennemgået det. Og de gældende regler volder ikke nogen problemer i praksis.
    Så jeg har svært ved at se nærværende beslutningsforslag som andet end eksplicit modvilje mod hensyntagen til religiøse minoriteter i det hele taget. Og den modvilje deler vi ikke i Alternativet. I Alternativet er vi tilhængere af, at Folketinget efter bedste evne laver empatisk lovgivning, hvor udformningen af loven er optimal i forhold til det eller de sociale forhold, der reguleres, og ikke er et spørgsmål om, hvad der kan profilere et partis politik.
    I bekendtgørelsen om kørekort er der tale om afvejning af forskellige og modsatrettede hensyn, hvor man så har vurderet, at hensynet til personers religiøse overbevisning vejer tungere end andre hensyn. I den forbindelse kan vi dvæle ved, at i Danmark – som også beskrevet af LA's ordfører – er religionsfrihed indskrevet i grundloven, og på mange måder tages der i dag hensyn til region i dagligdagen. Eksempelvis afholdes der hvert år nationale helligdage, der tilgodeser et kristent flertal i Danmark. Grundloven rummer derudover også religionsfrihed og forbyder forskelsbehandling på baggrund af religiøse tilhørsforhold.
    Det er altså svært for mig at se en god grund til, at man ikke bør udvise hensyn i forhold til religiøs hovedbeklædning, når det kommer til kørekort, som er nødvendigt for mange danskere. Jeg ser det som et fornuftigt hensyn, fordi vi så vidt muligt skal sikre, at alle har lige mulighed for at deltage aktivt i samfundet, hvad der i dette tilfælde altså betyder at få et kørekort.
    Nærværende beslutningsforslag er et skridt i den forkerte retning. Sammenlignet med andre samfundsgrupper føler borgere med etnisk minoritetsbaggrund – herunder undertegnede – sig generelt mindre beskyttet af retssamfundet, domstolene og politiet. Det her beslutningsforslag undergraver etniske minoriteters solidaritetsfølelse med det omgivende samfund, og det er problematisk.
    Jeg tror ikke, at et forbud mod at bære religiøs hovedbeklædning på kørekortfotografiet vil gøre det problem, jeg lige har omtalt, mindre. Faktisk tror jeg, at det forholder sig lige omvendt. I stedet for at begrænse minoriteters adgang til samfundets muligheder og konstant fokusere på dette, burde vi måske bruge lidt mere energi på at sikre minoritetsdanskeres ligebehandling, herunder f.eks. lige adgang til og lige udbytte af forskellige ordninger. Tak for ordet.
    ",NA,120
"481",16H 43M 0S,"Kim Christiansen",FALSE,"124","(DF)",NA,"73","
    Det var en fantastisk prædiken af hr. Roger Courage Matthisen. Jeg har bare et enkelt spørgsmål, for hr. Roger Courage Matthisen nævner det her med, at man skal give alle lige muligheder. Hvad er det for nogle muligheder, man bliver begrænset i, bare fordi man ikke har hovedbeklædning på på et kørekortfoto, men netop derved tilkendegiver, at man sådan set gerne vil vise sit ansigt, og at man gerne vil sikre, at der ikke bliver svindlet med kørekortet?
    I forhold til det med grundloven og at man tager hensyn til kristne, så lad mig minde om, at det er et kristent land, vi bor i. Det kan være, at det har forbigået hr. Roger Courage Matthisens opmærksomhed. Og derfor er der selvfølgelig også en dagsorden i det her, der hedder: Hvorfor skal vi tage alle de her særhensyn? Det mener vi ikke at man skal. Det er det ene element i det her. Men der er altså også et element, der går på, at vi skal forhindre snyd og svindel med de her kørekort. Og så kan det godt være, at der er fire kommuner, man har undersøgt, ja, men altså, hvis det er Læsø og Thyborøn og et par stykker mere, kan jeg godt forstå, at resultatet af det her måske er en lille smule magert.
    Men hvad er det for nogle muligheder, man bliver begrænset i, fordi man ikke må have religiøs hovedbeklædning på? Det vil jeg gerne vide.
    ",NA,122
"482",16H 43M 0S,NA,FALSE,NA,NA,NA,NA,"
    Jeg tænker, at spørgeren selv besvarede sit spørgsmål, nemlig at man bliver begrænset i at udøve sin religion – at man måske får en opfattelse af, at man bliver diskrimineret på baggrund af sin religion.
    Af justitsministerens svar til Retsudvalget på spørgsmål nr. 849 fremgår det, at i tilfælde af at den konkrete hovedbeklædning udgør en hindring for, at pågældende person kan identificeres med den fornødne sikkerhed, vil afvejningen altid skulle falde ud til fordel for, at hovedbeklædning ikke kan bæres. Desuden er ministeren ikke bekendt med, at reglen skulle give problemer i praksis.
    ",NA,124
"483",16H 44M 0S,"Kim Christiansen",FALSE,"124","(DF)",NA,"73","
    Ordføreren er uden for pædagogisk rækkevidde. Jeg frafalder.
    ",NA,126
"484",16H 44M 0S,"Andreas Steenberg",FALSE,"123","(RV)",TRUE,"Academic Eduction","
    Et billede til kørekort eller pas, eller hvad det nu kan være, skal selvfølgelig leve op til formålet. Og formålet er, at man kan genkende den person, der har fået kørekortet, og så den person, der står med kørekortet i sin hånd – de to skal være en og samme person.
    Dansk Folkeparti har jo spurgt justitsministeren en række gange, om der er et problem med at kunne genkende personer på det billede, de har på deres kørekort, og der har justitsministeren sagt – også, må man forstå, på vegne af bl.a. politiet – at der ikke er noget problem. Og derfor er det her jo et forslag, der ikke rigtig skal løse noget problem, sådan som vi ser det i Radikale Venstre.
    Det er sådan, at man kan få lov til at bære en hovedbeklædning af religiøse årsager, hvis det ikke ødelægger det, der er formålet med billedet, nemlig at personen skal kunne genkendes. Og derfor vil der selvfølgelig være nogle hovedbeklædninger, som man ikke kan have på, fordi personen så ikke kan genkendes, men der vil også være nogle, hvor det ud fra en konkret vurdering ikke gør nogen forskel i forhold til det, der er formålet med billedet. Og den vurdering bliver altså foretaget udeomkring lokalt, og når justitsministeren og dermed politiet ikke mener, der er noget problem, så ser jeg ikke nogen grund til, at man forbyder, at folk kan bære hovedbeklædning, ud fra en konkret vurdering. Og derfor er vi ikke tilhængere af beslutningsforslaget.
    ",NA,128
"485",16H 44M 0S,"Rasmus Jarlov",FALSE,"1454","(KF)",FALSE,"No Academic Eduction","
    Tak. Vi kan ikke støtte beslutningsforslaget, lidt af de samme årsager, som flere andre ordførere har angivet. Det er svært at få øje på, hvem det egentlig generer, og hvem det går ud over, at der er nogle mennesker, der f.eks. har tørklæde på på et kørekortbillede. Så længe man stadig kan genkende folk, bør det ikke genere nogen. Vi er som udgangspunkt ikke ude på at genere nogen mennesker, og derfor har vi svært ved at støtte det her beslutningsforslag.
    ",NA,130
"486",16H 44M 0S,"Kim Christiansen",FALSE,"124","(DF)",NA,"73","
    Det var en fantastisk udgangsreplik her fra hr. Rasmus Jarlov, at man ikke har nogen intentioner om at genere nogen mennesker. Nej, men det har vi søreme heller ikke i Dansk Folkeparti. Vi synes bare, reglerne skal være ens for alle. På den ene side siger reglerne, at man ikke må have hovedbeklædning på, at man ikke må have en kasket på, at man ikke må have en tophue på, men på den anden side lægger vi os alle sammen fladt ned – inklusive et næsten enigt Folketing – lige så snart det er religiøse hensyn, for lad os endelig få nogle flere af de her særregler. Det er vi så ikke enige i i Dansk Folkeparti, og det er den ene ting i det her. Selvfølgelig er der også den ting, at vi skal imødegå snyd og svindel med kørekort.
    Ministeren har været ude at spørge i fire kommuner, ja, det er flot. Der er 98 af dem, og det er sikkert ikke i Ishøj, man har forespurgt. Men lad nu det ligge, det finder vi ud af i udvalgsbehandlingen. Så må vi jo få en opgørelse fra samtlige 98 kommuner over, hvor mange dispensationer man har givet af religiøse hensyn.
    Hr. Kristian Pihl Lorentzen var lidt inde på noget med skæg og blå briller. Nu kender vi jo hinanden rigtig godt, men jeg synes ikke, det klæder Venstres ordfører at gå ud og tale om skæg og blå briller og prøve at bagatellisere det her og nærmest more sig på det her forslags bekostning. Jeg synes, religiøse hensyn er et stigende problem, og jeg har i hvert fald hørt Venstres minister på området have nogenlunde den samme holdning, så jeg troede egentlig også, at det måske var noget, man var enige i i Venstre, nemlig at man skal bevæge sig væk fra de her særhensyn, vi har fået, altså primært religiøse hensyn. Men det kan være, vi kan få opklaret, om det bare var en fortalelse fra Venstres ordførers side.
    Men jeg fornemmer selvfølgelig klart, at her er ikke en vilje til at gøre op med det her. Der er heller ikke en vilje til at eliminere den her mulighed for at snyde med kørekort, fordi man har en berøringsangst over for religiøse minoriteter. Den har vi ikke i Dansk Folkeparti. Tak for ordet.
    ",NA,132
"487",16H 45M 0S,"Rasmus Prehn",FALSE,"264","(S)",FALSE,"No Academic Eduction","
    Mange tak til ordføreren, også for talen her. Jeg blev ikke helt klar over, hvad det specifikt er, Dansk Folkeparti gerne vil have udelukket. For da jeg nævnte eksemplet med en jødekalot, slog Dansk Folkepartis ordfører, hr. Kim Christiansen, det hen med, at det ikke var det, man tænkte på, for den kan man ikke se på billedet. Men det er jo en religiøs hovedbeklædning, som man har på. Skal det så ikke udelukkes af det her, eller hvordan skal det forstås? Kan ordføreren specifikt nævne, hvad det er for nogle typer religiøs hovedbeklædning, der ikke skal være plads til ifølge Dansk Folkeparti?
    ",NA,134
"488",16H 45M 0S,"Kim Christiansen",FALSE,"124","(DF)",NA,"73","
    Jamen generelt synes jeg ikke, der skal være undtagelser for nogen som helst former for hovedbeklædning. Bekendtgørelsen siger, at på et kørekortbillede skal der ikke være nogen hovedbeklædning, sådan er det. Men nu hører vi jo alle de her redegørelser fra ministeren om, at når bare det ikke lige dækker her og det ikke dækker alt for meget over øjnene og øjenbrynene, at man skal kunne se hagen og sådan noget. Og der må jeg så nok sige, at sådan en kalot helt omme i nakken vel nok er noget af det mest fremkommelige i forhold til den redegørelse, vi fik fra ministeren. Men generelt skal vi ikke tage de her religiøse hensyn, når det gælder sikkerhed og svindel med kørekort.
    ",NA,136
"489",16H 46M 0S,"Rasmus Prehn",FALSE,"264","(S)",FALSE,"No Academic Eduction","
    Så det, Dansk Folkeparti foreslår her i dag, er altså også, at man ikke må have en jødekalot på, hvis man får taget billede til et kørekort. Skal det forstås sådan? Sådan hører jeg ordføreren.
    ",NA,138
"490",16H 46M 0S,"Kim Christiansen",FALSE,"124","(DF)",NA,"73","
    Der står i forslaget, at der ikke skal tages religiøse hensyn, og så kan Rasmus Prehn jo tolke det, som han vil.
    ",NA,140
"491",16H 48M 0S,"Rasmus Jarlov",FALSE,"1454","(KF)",FALSE,"No Academic Eduction","
    Jeg vil godt spørge hr. Kim Christiansen: Hvilken skade gør det, at folk har religiøs hovedbeklædning på? Når man alligevel er i stand til at identificere dem, fordi ansigtet skal være frit, hvad er problemet så egentlig? Vi har det på den måde hos De Konservative, at hvis vi skal forbyde noget, skal det være, fordi det, vi forbyder, gør en eller anden form for skade enten på samfundet eller på andre mennesker. Der må være et eller andet, som er et problem. Hvad er problemet ved, at folk eksempelvis har en kalot på?
    ",NA,142
"492",16H 48M 0S,"Kim Christiansen",FALSE,"124","(DF)",NA,"73","
    Nu begynder selv De Konservative også at gå meget op i en kalot. Det kan jo også være en fez, man har på hovedet, eller det kan være en kasket, fordi folk har deres egen lille religion, der gør, at det er betimeligt at gå med en kasket i bestemte miljøer. Men jeg kan jo vende spørgsmålet om: Hvad skader det at forbyde det?
    ",NA,144
"493",16H 50M 0S,"Rasmus Jarlov",FALSE,"1454","(KF)",FALSE,"No Academic Eduction","
    Nej, det kan man altså ikke, hr. Kim Christiansen. Man kan ikke vende tingene om på den måde og sige: Vi forbyder alt for en sikkerheds skyld, for det gør ikke nogen skade at lave et ekstra forbud. Der skal være en begrundelse for, at man laver et forbud. Som lovgiver har man et ansvar for at forsøge at holde mængden af forbud nede. Man sidder ikke bare og laver forbud, fordi man tænker, at det ikke skader noget at forbyde det.
    ",NA,146
"494",16H 50M 0S,"Kim Christiansen",FALSE,"124","(DF)",NA,"73","
    Det kan man jo nok finde adskillige eksempler på at der er politikere der har gjort. Men lad nu det ligge. Der er to elementer i det her, som jeg har gjort rede for, og det ene er selvfølgelig det sikkerhedsmæssige i, at man ikke skal kunne svindle med kørekortet, fordi hele ansigtet ikke kan ses. Så kan det godt være, at der er nogle regler om, at man skal kunne se kindben og det ene og den andet. Men har man eksempelvis et tørklæde på, vil det alt andet lige dække en del af ansigtet. Det synes jeg bare ikke at der er nogen grund til. Der er altid en mulighed for, at folk kan ligne hinanden en lille smule på nogle af ansigtstrækkene. Og vi har alle sammen hørt om eksempler på kørekortbilleder, der er 10 år gamle. Vi forandrer os hele tiden. Så jeg synes, at alene det at eliminere den her mulighed for snyd berettiger til en vedtagelse af sådan et forbud.
    ",NA,148
"495",16H 55M 0S,"Kristian Pihl Lorentzen",FALSE,"194","(V)",FALSE,"No Academic Eduction","
    Tak. Hr. Kim Christiansen var inde med en kommentar til min ordførertale, og tak for det.
    Jeg vil godt slå fast med syvtommersøm, at vi i Venstre har den dybeste respekt for alle de beslutningsforslag, der bliver fremsat her i salen, og som kan give anledning til en debat, og det gælder også det her forslag. Mine bemærkninger om skæg og blå briller var mere sådan for at gøre grin med mig selv på en uhøjtidelig måde, så jeg vil godt slå fast, at vi skam respekterer forslaget, og at vi har forholdt os til det.
    Men jeg vil godt gentage, at det, der er det centrale for os, jo er, at man kan genkende personen, der er på det her kørekort, således at politiet har mulighed for at kontrollere det. Det er vel det, der er det centrale, og derfor vil jeg spørge hr. Kim Christiansen: Er ordføreren ikke enig i, er det centrale er, at man kan genkende personen og kontrollere, om det nu er den rigtige, der har det her kørekort, som der påstås, og at vi jo derfor ikke vil finde os i eksempelvis niqab og burka?
    ",NA,150
"496",16H 55M 0S,"Kim Christiansen",FALSE,"124","(DF)",NA,"73","
    Jo, selvfølgelig er det centralt, at man kan genkende personen, men det er jo netop det, vi rejser tvivl om. Når der f.eks. er to søskende, der har et tørklæde på, så kan der faktisk være så meget lighed, at man ikke kan være sikker på, at det er den samme person. Det borteliminerer man så ved at sige, at hovedbeklædning altså er hovedbeklædning. Der er jo en helt klar regel om, at man ikke må bære hovedbeklædning på et kørekortfoto. Men der lægger vi os fladt ned og siger, at hvis man nu bare tror på et eller andet, så skal vi da dispensere fra det, og så må man næsten have hvad som helst på hovedet, bare det selvfølgelig ikke lige dækker ansigtet. Men det må godt dække alt andet, og det synes vi bare er betænkeligt. Det giver en mulighed for svindel, og det er den, vi gerne vil fjerne. Men det er vi så ret alene om.
    ",NA,152
"497",16H 56M 0S,NA,FALSE,NA,NA,NA,NA,"
    Tak for det, og tak til ordføreren for ordførertalen og de uddybende mærkninger, hvor jeg stadig ikke har hørt noget belæg for, at det her beslutningsforslag har en nødvendighed. Nu siger ordføreren for Venstre, at de har dyb respekt for alle beslutningsforslag, der bliver taget op og fremsat. Men jeg har også dyb respekt for folkestyrets tid og igen: Lovgivningen foreskriver, at hvis det er til hinder for at kunne identificere personen, så bliver det ikke tilladt, heller ikke af religiøse årsager. Så jeg forstår simpelt hen ikke, at ordføreren og ordførerens parti bliver ved med at fremføre argumentet om, at der kan ske en forveksling og snyd. De siger jo, at de på ingen måde vil tillade den her hovedbeklædning, hvis det var det, der var tilfældet. Jeg medgiver, at man kan finde på nogle sjove tiltag. Jeg ved ikke, om ordføreren kender til den østrigske Niko Alm, som havde en pastasi på hovedet på sit kørekortfoto, fordi hans religion foreskrev, at han skulle have det. Det var fjollet, men man kunne stadig væk se hans ansigt.
    ",NA,154
"498",16H 56M 0S,"Kim Christiansen",FALSE,"124","(DF)",NA,"73","
    Jeg kan næsten forstå på hr. Roger Courage Matthisen, at det her mere eller mindre er spild af folkestyrets og Folketingets tid, sådan opfattede jeg det i hvert fald. Der vil jeg da nødig gå i detaljer med, hvor tit jeg har følt, at Alternativet har spildt Folketingets tid. Så jeg synes måske, at man skulle forholde sig mere til indholdet i det her og ikke spørgsmålet om, om man, ikke nødvendigvis af religiøse årsager, men af politiske årsager, har en helt, helt anden holdning end Dansk Folkeparti. Det er jeg jo slet ikke tvivl om at man har. Det var jeg heller ikke, inden jeg kom herned i salen. Så jeg havde ikke forventet at få opbakning fra hr. Roger Courage Matthisen.
    ",NA,156
"499",16H 57M 0S,NA,FALSE,NA,NA,NA,NA,"
    Skal jeg forstå ordførerens svar sådan, at når Alternativet fremsætter ting, som man synes er spild af tid, er det derfor også okay, at man gør det? Altså, anerkender ordføreren, at den lovgivning, vi har i dag, virker efter hensigten, det får vi besked om fra ministeren, det får vi besked om fra ministeriet, det får vi besked om fra de mennesker, der udøver lovgivningen? Anerkender ordføreren det?
    ",NA,158
"500",16H 57M 0S,"Kim Christiansen",FALSE,"124","(DF)",NA,"73","
    Jeg vil sige, at det nu altså ikke var undertegnede her, der startede en diskussion om spild af tid. Jeg synes, at alle folkevalgte har ret til at stille forslag i salen og få dem behandlet seriøst og ordentligt. Det var jo ikke mig, der rejste tvivl om det faktum. Min holdning er stadig væk, at der kan skabes tvivl om, om man kan identificere en person, når vedkommende har hovedbeklædning på, tørklæde, eller hvad det nu måtte være. Og det er den tvivl, vi i Dansk Folkeparti gerne vil fjerne ved at fjerne de her, synes jeg, lidt underlige forbehold. Reglerne må være ens for alle, også i Danmark.
    ",NA,160
"501",16H 57M 0S,"Pernille Bendixen",FALSE,"15767","(DF)",NA,"230","
    Tak for det. Hvad er ministerens holdning til kønsopdelte cafeer?
    ",NA,85
"502",16H 57M 0S,"Inger Støjberg",FALSE,"182","(V)",FALSE,"No Academic Eduction","
    Jeg kan sige helt klart, at jeg mener, det her er en grundlæggende afstandstagen til helt almindelige danske principper og traditioner, og derfor tager jeg også skarpt afstand fra det. Man kan jo undre sig over, at nogle kan bo og leve i Danmark i mange år og alligevel hænge fast i et, ja, middelalderligt syn på samfundet. Og det er selvfølgelig derfor, at regeringen meget snart kommer med et udspil omkring parallelsamfund, for det her er jo parallelsamfund i fuldt flor.
    ",NA,87
"503",16H 58M 0S,"Pernille Bendixen",FALSE,"15767","(DF)",NA,"230","
    Tak for det. Vi er jo enige om, at det her er et parallelsamfund. Spørgsmålet er, hvordan man bekæmper parallelsamfund. For Dansk Folkeparti er bekæmpelse af parallelsamfund bl.a. at stille nogle krav til de mennesker og sige: Hvis du skal søge arbejde, så må du tage dit tørklæde af. I skal ikke lave kønsopdelt svømmebadning, I skal ikke lave noget som helst, der er kønsopdelt.
    Der er det bare vores opfattelse, at det ikke er der, regeringen er. Regeringen og ministeren bliver ved med at sige, at det er op til de lokale at lave de her tiltag, som der egentlig er behov for. Det er jo ikke nok bare at rive ned og fjerne beton og sprede problemet ud. Vi bliver nødt til at tage fat om nældens rod, og det er jo altså forbud og krav.
    ",NA,89
"504",16H 58M 0S,"Inger Støjberg",FALSE,"182","(V)",FALSE,"No Academic Eduction","
    Jeg vil sige, at det for det første vel handler om at træde et skridt endnu længere tilbage i kæden, nemlig at sørge for, at tilstrømningen til Danmark begrænses og mindskes. Til det vil jeg sige, at det jo er en opgave, som vi langt hen ad vejen har udført sammen og har haft stor succes med.
    Når det så er sagt, er jeg ikke det mindste uenig med fru Pernille Bendixen om, at det næste skridt jo skal være, at man tager Danmark til sig. Så er det spørgsmålet, hvordan vi bedst får de her mennesker til at tage Danmark til sig med de frihedsværdier og det frihedsorienterede samfund, som vi lever i. Og der mener jeg, at der kan gøres rigtig meget, når det handler om arbejdsmarkedet, men jo netop også om at stille nogle krav om også at respektere og engagere sig i det samfund, som man lever i.
    ",NA,91
"505",16H 59M 0S,"Pernille Bendixen",FALSE,"15767","(DF)",NA,"230","
    Men når der sidder en kvinde som den pågældende fra den her sag, som TV 2 havde ude fra Vollsmose, og direkte siger: Det er vores lov, at det er sådan, det er simpelt hen vores lov, at det skal være kønsopdelt, og du er en hvid mand, så det forstår du ikke – man kunne godt mene, at det jo var lidt racistisk at sige sådan til journalisten, men det gjorde kvinden – så er det jo også udtryk for en holdning, der hedder, at vi gider ikke integreres, og det er ikke vores problem, at I har en anden opfattelse. Så er der jo brug for, at vi er lidt skrappere, end at vi bare står her i Folketinget og snakker og siger, at det er op til de lokale byråd at træffe de beslutninger, der skal til.
    ",NA,93
"506",16H 59M 0S,"Inger Støjberg",FALSE,"182","(V)",FALSE,"No Academic Eduction","
    Jamen jeg kan sige så meget, at vi fra regeringens side jo kommer med et større udspil omkring parallelsamfund meget snart, og det ser jeg frem til, for jeg er ikke det mindste uenig med fru Pernille Bendixen i, at vi har et gevaldigt problem, og at det er dybt problematisk, når man netop også hører udsagn som dem, der refereres til her. En kvinde som hende ville have rigtig godt at komme ud på arbejdsmarkedet.
    Nu er der flere indslag fra Vollsmose, der har været vist her på det seneste i TV 2, og jeg vil sige, at en forudsætning for netop at blive en del af det her samfund jo rent faktisk også er at tage sproget til sig, men jo også at respektere det værdisæt, vi nu engang har her. Det mener jeg at man har en forpligtelse til, når man flytter til Danmark.
    ",NA,95
"507",17H 0M 0S,"Pernille Bendixen",FALSE,"15767","(DF)",NA,"230","
    Nu har jeg jo ikke set regeringens udspil, så det er selvfølgelig lidt svært at stå her og snakke om det. Men kan ministeren så løfte sløret for, om der skulle være nogle krav til, at man eksempelvis tager sit tørklæde af, eller at man lader være med at kønsopdele sin svømmehal eller sin café? Er det sådan nogle ting, der er med i regeringens udspil?
    ",NA,97
"508",17H 0M 0S,"Inger Støjberg",FALSE,"182","(V)",FALSE,"No Academic Eduction","
    Jeg kan jo ikke i dag stå og løfte sløret for, hvad der ligger i regeringens udspil til imødegåelse og nedbrydning af parallelsamfund. Men det, jeg kan sige, er, at det vil være nogle grundlæggende tiltag, der gør, at vi i fremtiden forhåbentlig vil se, at flere både vil tage Danmark til sig, respektere det værdisæt, vi har her, og også forstå, at det jo ikke er danskerne, der skal ændre sig. Når man lever og bor i Danmark, har man en forpligtelse, i hvert fald efter min mening, til at tage Danmark og det frihedsorienterede samfund, man lever i, til sig.
    ",NA,99
"509",17H 1M 0S,"Benny Engelbrecht",FALSE,"120","(S)",FALSE,"No Academic Eduction","
    Er ministeren enig med sin partifælle, finansordfører for Liberal Alliance, Joachim B. Olsen, når denne i Jyllands-Posten den 2. februar i år konkluderer, at regeringen ikke når sit mål om at øge arbejdsudbuddet med 55.000 til 60.000 personer, idet man efter 14 måneder ved magten ikke er lykkedes med at øge arbejdsudbuddet nævneværdigt?
    ",NA,102
"510",17H 1M 0S,"Simon Emil Ammitzbøll",FALSE,"117","(LA)",FALSE,"No Academic Eduction","
    Jeg vil formulere det sådan, at jeg er en kende mere optimistisk end min partifælle, men jeg anerkender, at det ser svært ud. Og det er jo ellers på en god baggrund, nemlig at det går godt i dansk økonomi. De gode tider – det skal vi jo huske på – skyldes, at politikere her på Christiansborg har truffet fornuftige beslutninger om arbejdsudbudsreformer tidligere i forhold til tilbagetrækningsalder, dagpenge m.v. Det er vel også derfor, at den regering, hr. Benny Engelbrecht selv sad i, i hovedtræk byggede på VK-regeringens økonomiske politik, for man fortsatte ad det spor, som de borgerlige regeringer havde lagt ud.
    Det er sådan, at vi er i den situation, hvor der er mange virksomheder, der taler om, at der er ved at opstå det problem, at de ikke kan få den arbejdskraft, som de har brug for – at det begrænser deres produktion, det begrænser deres vækstmuligheder. Det synes vi selvfølgelig er ærgerligt, og det er derfor, at vi har en ambition om, at nutidens politikere skal være lige så fremsynede som politikerne for 5-10 år siden, der sørgede for, at det går godt i dag, og at vi har den arbejdskraft til rådighed, vi skal have.
    Så er jeg jo lidt interesseret i baggrunden for, at hr. Benny Engelbrecht har stillet det her spørgsmål, for det kan der jo være flere grunde til. Det kan jo være, at hr. Benny Engelbrecht vil komme med en udstrakt hånd i dag og sige: Ja, Socialdemokratiet vil gerne hjælpe regeringen med at løse det problem, som flere og flere virksomheder siger der er, nemlig at de ikke kan få den arbejdskraft, de har brug for. Og hvis det er det, vi skal diskutere i dag, må jeg bare sige, at så er det her en af de bedre dage i Folketinget, for så skal vi jo bare se at komme i arbejdstøjet.
    ",NA,104
"511",17H 2M 0S,"Benny Engelbrecht",FALSE,"120","(S)",FALSE,"No Academic Eduction","
    Ja, det handler lige præcis om at komme i arbejdstøjet, det er fuldstændig rigtigt, og især at det er de rigtige mennesker, der kommer i arbejdstøjet, så vi altså sikrer, at der er arbejdstøj til dem, der skal løse de opgaver, der er i samfundet. Det kræver ikke mindst, at vi sikrer, at der er de rette kompetencer til stede.
    Det er rigtigt, at arbejdsudbuddet øges ret markant på baggrund af tidligere indgåede reformer, ikke mindst jo selvfølgelig tilbagetrækningsreformen fra 2006, og det betyder jo, at arbejdsudbuddet de kommende år stiger ret betydeligt. Men det understreger netop også den tidsforskel, der er, imellem reformtiltag tages, og til at man rent faktisk sikrer, at arbejdsudbuddet kommer, og derfor er den store udfordring i dag jo ikke mindst at sikre, at der så er et tilstrækkeligt antal eksempelvis unge, der søger ind på de rette uddannelser, herunder f.eks. faglige uddannelser. Det har vi nogle udfordringer med, og det tror jeg ministeren og jeg kan blive enige om. Og hvis ministeren kommer med en fremstrakt hånd i forbindelse med at lave opkvalificering eller for den sags skyld at sikre, at unge mennesker vælger de faglige uddannelser, må man sige, at så er det i den grad at sparke en åben dør ind. Men det, som i virkeligheden – og her bliver jeg nok nødt til at skuffe ministeren ret betragteligt – er årsagen til, at jeg stiller dette spørgsmål, er det skisma, der er i, at der i regeringens økonomiske plan, 2025-planen, direkte står, at man har et mål om at skabe et arbejdsudbud på 55.000-60.000, hvilket er – og her må jeg give hr. Joachim B. Olsen fuldstændig ret – totalt urealistisk. Og det er bare ikke særlig hensigtsmæssigt, når man har økonomiske planer, økonomiske fremskrivninger, som indeholder helt urealistiske elementer.
    Fru Marianne Jelved beklædte den ministerpost, som ministeren selv har nu, og hendes ord om, hvad de langsigtede økonomiske planer handler om, er jo netop, at det skal være noget, man langsigtet kan gå efter, og ikke noget, som vi er nødt til at lave om hver og hver anden dag.
    ",NA,106
"512",17H 2M 0S,"Simon Emil Ammitzbøll",FALSE,"117","(LA)",FALSE,"No Academic Eduction","
    Lad mig sige det på den måde, at jeg ikke synes, det er helt klart. For de ambitioner, regeringen har, er nødvendige for at sikre et godt grundlag for, at virksomhederne kan øge deres produktion, øge deres vækst fremadrettet. Så siger hr. Benny Engelbrecht, at det er helt urealistisk. Men det er både rigtigt og forkert, for der er jo den realisme i det, at hvis der er 90 mandater i Folketinget, som vil gøre det, som virksomhederne har brug for, kan det ske. Faktisk er det så heldigt, at alene hvis hr. Benny Engelbrechts parti, Socialdemokraterne, ønskede at tage arbejdstøjet på og gå ind i en reel dialog om, hvordan vi sikrer, at der er det arbejdsudbud, der er brug for, ville det kunne lade sig gøre. Men når vi ser på tilbagetrækningsalder, så siger Socialdemokratiet: Ahr, det ved vi ikke rigtig. Ser vi på SKAT, siger Socialdemokratiet: Ahr, det ved vi ikke rigtig. Sådan er det, hver gang vi skal se på noget af det, der virker, for så ved Socialdemokratiet ikke rigtig; ikke før de kommer i regering igen, for så ved de det nok godt.
    ",NA,108
"513",17H 3M 0S,"Benny Engelbrecht",FALSE,"120","(S)",FALSE,"No Academic Eduction","
    I modsætning til regeringen har Socialdemokratiet fremlagt en 2025-plan i 2016, som holder, og som fortsat holder, og hvis det er sådan, at regeringen ønsker at indgå i en dialog med Socialdemokratiet omkring ting, der virker, f.eks. den forbedrede opkvalificering – hvis ministeren skulle være i tvivl, så skriger erhvervslivet i øvrigt på det – så er det jo sådan set bare at ringe, i stedet for at stå her og hakke på hinanden. Men det, der i virkeligheden er mit spørgsmål, er: Er det ikke på tide, at man laver en opdatering af 2025-planen?
    ",NA,110
"514",17H 3M 0S,"Simon Emil Ammitzbøll",FALSE,"117","(LA)",FALSE,"No Academic Eduction","
    Svaret er, at det er på tide, at Socialdemokratiet tager de korslagte arme og åbner op og er interesseret i at tage politisk ansvar og få snavs på fingrene, at gøre noget, som danske virksomheder har brug for, nemlig medvirke til ting, der kan øge arbejdsudbuddet, og jeg vil love hr. Benny Engelbrecht, at vi glæder os til at gøre det både med Socialdemokratiet og med andre af Folketingets partier. Man skal ikke skose regeringen for at ville løse Danmarks problemer. Man skal skose Folketinget for ikke at levere mandaterne til at gøre det.
    ",NA,112
"515",17H 7M 0S,"Benny Engelbrecht",FALSE,"120","(S)",FALSE,"No Academic Eduction","
    Det var jo en særpræget kritik af flertallet i Folketinget, herunder regeringens eget parlamentariske grundlag, men det må ministeren jo så selv om. Men skal det forstås sådan, at uagtet at det er urealistisk, og uagtet, for at citere ministeren, at ministeren ikke selv er optimistisk i forhold til tallet på de 55.000-60.000, vil man fastholde det urealistiske tal, uanset hvad virkeligheden så ellers står og viser?
    ",NA,114
"516",17H 7M 0S,"Simon Emil Ammitzbøll",FALSE,"117","(LA)",FALSE,"No Academic Eduction","
    Virkeligheden er, at danske virksomheder fortæller os, at de har problemer i forhold til at få den kvalificerede arbejdskraft, som de har brug for. Det bør vi gøre noget ved. Det kan man gøre på forskellige måder, og hvis ikke man laver reformer i Folketinget, er der kun en måde tilbage, og det er mere udenlandsk arbejdskraft. Så det er det valg, Socialdemokratiet har efterladt Danmark med.
    ",NA,116
"517",17H 8M 0S,"Karina Adsbøl",FALSE,"162","(DF)",FALSE,"No Academic Eduction","
    Tak for det. Mener ministeren, at det er en enig regering, som står bag lanceringen af »Opdragelsesdebatten«?
    ",NA,119
"518",17H 8M 0S,"Mai Mercado",FALSE,"189","(KF)",TRUE,"Academic Eduction","
    Tak for det, formand. Selvfølgelig er det hele regeringen, som står bag initiativet, og jeg har jo drøftet »Opdragelsesdebatten« med resten af regeringen, før jeg lancerede det, og så er jeg helt opmærksom på, at der jo er enkelte folketingsmedlemmer, som har udtrykt sig måske lidt mere skeptisk, men sådan er det jo. Det er en debat, og derfor skal bølgerne også gå højt, ellers ville det jo være ligegyldigt, så ville det være værdiløst, og jeg tror inderligt på, at det at få en debat om opdragelse er rigtig, rigtig godt.
    ",NA,121
"519",17H 9M 0S,"Karina Adsbøl",FALSE,"162","(DF)",FALSE,"No Academic Eduction","
    Jo, men i Dansk Folkeparti undrer vi os over, at ministeren siger, at udspillet er på vegne af hele regeringen og at der er stor og stærk opbakning til det, samtidig med at man kan læse i www.altinget.dk her den 1. februar, at familieordføreren fra et regeringsparti går ud og undsiger ministeren og siger, at det er noget pjat, og at hun ikke mener, det er en debat, vi skal tage, og at vi ikke skal blande os i, hvordan man opdrager sine børn.
    Så derfor synes jeg, det er meget relevant at få at vide, om det er en enig regering, der har lanceret den her debat, eller om det er ministeren, der vil have en opdragelsesdebat.
    Noget andet, som jeg også godt kunne tænke mig at spørge ind til i forhold til det her, er: Hvornår er en opdragelse god i ministerens optik? For ministeren har foreslået, at vi skal have en debat om god opdragelse, men ministeren har ikke været ude og tale om sådan noget som social kontrol eller andre lignende emner i forhold til, hvad der foregår i parallelsamfundene. Så hvornår mener ministeren at en opdragelse er god, og hvornår er en opdragelse ikke god?
    ",NA,123
"520",17H 9M 0S,"Mai Mercado",FALSE,"189","(KF)",TRUE,"Academic Eduction","
    Jo, men jeg kan godt gentage det: Det er en enig regering. Altså, jeg har det jo sådan, at de, som har lyst til at debattere, jo bare kan gå i gang med at debattere. Og de, som så ikke har lyst, og som synes, det er noget pjat, er jo bare fuldstændig velkomne til at lade være, hvis de ikke synes om det.
    Jeg må bare konstatere, at der i hvert fald er debat inde på »Opdragelsesdebattens« side. Et af de seneste opslag, der er lagt ud, er nået ud til 332.000 personer, og der har været lige i omegnen af 24.000 reaktioner. Og det siger mig, at der i hvert fald er nogle familier derude, som synes, at det er nærværende og det er relevant at diskutere opdragelse.
    Så for mig handler det ikke så meget om at være for eller imod debatten; det handler om simpelt hen at facilitere, at der kommer et rum til at kunne diskutere opdragelse. Jeg har sådan set ikke sat en diskussion om god opdragelse i gang. Jeg har sat en diskussion i gang om opdragelse. Og selvfølgelig er der former for opdragelse, der er fuldstændig uden for helt almindelig rækkevidde, og det er jo eksempelvis social kontrol, som vi ser i et parallelsamfund.
    ",NA,125
"521",17H 9M 0S,"Karina Adsbøl",FALSE,"162","(DF)",FALSE,"No Academic Eduction","
    Jamen når ministeren nu til www.altinget.dk siger, at ministeren også vil diskutere det her i forhold til curlingforældre, så kunne jeg da godt tænke mig høre ministerens definition af, hvornår man er curlingforælder. Så når nu ministeren gerne vil have den her opdragelsesdebat, vil jeg spørge: Hvornår er man for meget curlingforælder, og hvornår er man ikke curlingforælder?
    ",NA,127
"522",17H 9M 0S,"Mai Mercado",FALSE,"189","(KF)",TRUE,"Academic Eduction","
    Jamen der vil jeg da utrolig gerne invitere fru Karina Adsbøl ind til »Opdragelsesdebatten« og deltage. For det lyder jo til, at der simpelt hen er nogle gode politiske holdninger til, hvad en curlingforælder måtte være.
    Altså, jeg har ikke sat mig for at skulle fortælle, hvad god opdragelse er. Det er slet, slet ikke op til staten at skulle fortælle, hvordan man opdrager sine børn. Men jeg synes, at det, der er vigtigt at sige her, er, at vi får et forum, hvor man kan diskutere opdragelse for dem, som har lyst.
    Det er jo, fordi jeg kan se, at ud af alle de brikker, jeg har liggende på mit skrivebord, som handler om børnene og om at få en god overgang til skolen, så er der lige præcis den ene lille, men vigtige brik, der hedder forældrene, og som ikke er adresseret. Og det er faktisk det, jeg gør nu. Men jeg fortæller ikke, hvordan man skal opdrage sine børn, det må forældrene selv om.
    ",NA,129
"523",17H 10M 0S,"Pernille Bendixen",FALSE,"15767","(DF)",NA,"230","
    Tak. Jeg vil godt vende tilbage til det med, at regeringen faktisk er uenig med sig selv om, hvorvidt man overhovedet skal have den her debat. For hvem er det, vi som støtteparti skal tro på, når regeringen melder ud i øst og vest? Skal vi tro på det ene parti eller det andet parti, og hvem er det overhovedet, der sidder i den der regering? Hvem er det, vi støtter? Mener ministeren ikke, det er lidt utroværdigt, når nogle melder noget ud og resten af regeringen melder noget andet ud?
    ",NA,131
"524",17H 10M 0S,"Mai Mercado",FALSE,"189","(KF)",TRUE,"Academic Eduction","
    Jeg ville jo egentlig tro, at man skulle læse det spørgsmål op, som var det første spørgsmål, vil jeg sige til formanden. Er det ikke sådan?
    ","første spørgsmål, vil jeg sige til formanden.",133
"525",17H 15M 0S,"Mai Mercado",FALSE,"189","(KF)",TRUE,"Academic Eduction","
    Okay, så beklager jeg.
    Selvfølgelig er det en enig regering, og hvis man er i tvivl om, hvem regeringens medlemmer er, kan man jo gå ind på Statsministeriets hjemmeside og se alle dem, som sidder i regeringen. Og det er jo alle dem, som er blevet taget i ed på at lancere opdragelsesdebatten. Og den debat har jo overhovedet ikke til formål at fortælle, hvordan man skal opdrage sine børn. Jeg kunne aldrig drømme om at have en holdning til, hvordan man skal opdrage sine børn.
    Men jeg synes ud fra mit arbejde som både børneminister og socialminister, at det simpelt hen er vigtigt at få sat en debat i gang. Det er jo så et debatpanel, som løbende kommer til at diskutere det. Og jeg synes, at processen bliver præcis lige så vigtig som slutproduktet. Slutproduktet kan være en række anbefalinger til alt muligt mellem himmel og jord, og der er sådan set ikke sat en stor begrænsning på, hvad de anbefalinger eller det slutprodukt måtte være. For mig er det vigtigt, at man kommer ind fuldstændig frivilligt, hvis man har lyst, og tager en debat om opdragelse. Og det er simpelt hen, fordi jeg forskellige undersøgelser kan se, at det kunne der være en rigtig god grund til at gøre.
    ",NA,135
"526",17H 15M 0S,"Pernille Bendixen",FALSE,"15767","(DF)",NA,"230","
    Jeg kan godt høre, at man blander to spørgsmål lidt sammen. Men det er jo fint nok, at ministeren gerne vil have den her debat. Vi er sådan set ikke uenige i Dansk Folkeparti. Men der, hvor kæden hopper af, er jo, at der sidder medlemmer af den der regering, som er uenige, og hvor regeringen jo er utroværdig, synes vi. Altså når man siger, at man gerne vil have den her debat, men det er der så nogle, der ikke gerne vil. Og så er det bare: Hvem er det, der har ret? Hvem skal vi tro på, og hvem skal vi støtte?
    ",NA,137
"527",17H 17M 0S,"Mai Mercado",FALSE,"189","(KF)",TRUE,"Academic Eduction","
    Så tager jeg den da gerne en gang til for prins Knud. For det er en samlet regering, som lancerer opdragelsesdebatten. Så er der et folketingsmedlem, og så er man jo ikke en del af regeringen, altså hr. Joachim B. Olsen, som synes, det er noget pjat – og fred være med det. Altså, hvis man skulle gå ud og hidse sig op, hver eneste gang hr. Joachim B. Olsen mener, at noget er noget pjat, så skulle vi godt nok komme flyvende op af stolene hele tiden.
    ",NA,139
"528",17H 17M 0S,"Karina Adsbøl",FALSE,"162","(DF)",FALSE,"No Academic Eduction","
    Tak for det. Så kan jeg jo sige, at det ikke kun er hr. Joachim B. Olsen, der har været ude og skyde det med den her opdragelsesdebat ned. Det har fru Laura Lindahl også, og fru Laura Lindahl har også været ude at sige, at det her er noget pjat. Og det er netop det, Altinget skriver: »LA om Mercados opdragelsesinitiativ: »Det er noget pjat«.«
    Så det er altså flere i regeringen, som er ude og undsige ministeren på det her område. Jeg kan da citere fra artiklen:
    »»Det her er noget pjat. Der er mange opgaver, som jeg mener er rigtig vigtige for en børne- og socialminister, men det her er ikke en af dem,« siger familieordfører Laura Lindahl« .
    Så det er derfor, vi rejser det her spørgsmål i Folketingssalen i dag.
    ",NA,141
"529",17H 19M 0S,"Mai Mercado",FALSE,"189","(KF)",TRUE,"Academic Eduction","
    Men jeg synes egentlig, det er sundt, at der er to folketingsmedlemmer, der siger det. Og det er vigtigt lige at præcisere i forbindelse med det, som fru Karina Adsbøl adresserer, at de to omtalte er folketingsmedlemmer og ikke en del af regeringen; de er ikke ministre. Men jeg synes, det er sundt, og jeg synes, det er godt, at der er uenighed. Det er jo lige præcis det, der er vigtigt, nemlig at har man ikke lyst til at tage en debat om opdragelse, så lader man da bare være. Hvis man synes, det er noget pjat, så lader man bare være. Fint med mig.
    Men jeg synes et eller andet sted også, at det, at det opslag er kommet ud til 332.000 på meget, meget kort tid, er med til at vise, at der er nogle, som ikke synes, det er lige meget; at der er nogle, som synes, at det her faktisk er nærværende, og at det er godt at få en debat om det. Og det må de jo gerne – det er faktisk derfor, jeg har sat den i gang.
    ",NA,143
"530",17H 19M 0S,"Mattias Tesfaye",FALSE,"15770","(S)",FALSE,"No Academic Eduction","
    Danmark har den store glæde at lægge grund til rigtig mange FN-arbejdspladser her i København og arbejdspladser tilknyttet andre internationale organisationer, og det er noget, der styrker Danmark både økonomisk, politisk og kulturelt – det skal vi være glade for. De udlændinge, der arbejder for de her internationale organisationer, får i dag en særlig opholdstilladelse, der gælder, mens de arbejder her. Når de pensioneres, at der ligeledes en særlig mulighed for, at de kan få lov til at blive i Danmark. Det er de her særlige regler ved pensionering, som regeringen nu foreslår bliver beskrevet tydeligere. Af lovforslaget fremgår det, at det sker efter ønske fra organisationerne selv. Det fremgår også, at de pensionerede udlændinge skal have mulighed for at udføre frivilligt arbejde, og vi har som altid læst formuleringerne om dette med særlige interesse, men vi synes umiddelbart, at det fremstår godt og tydeligt, at det frivillige arbejde ikke må erstatte lønnet arbejde i Danmark.
    Vi har også læst høringssvarene og også de enkelte bekymrede kommentarer vedrørende detaljer i lovforslaget fra bl.a. Kommunernes Landsforening, FN og Retspolitisk Forening, men det virker umiddelbart, som om ministeriets svar giver god mening. Vi ser dog som altid frem til en god debat.
    Med de bemærkninger kan vi godt støtte lovforslaget.
    ",NA,316
"531",17H 24M 0S,"Pernille Bendixen",FALSE,"15767","(DF)",NA,"230","
    Det lovforslag, vi behandler i dag, omhandler udlændinge, der arbejder for internationale virksomheder, og som derfor ikke er omfattet af de almindelige regler på udlændingeområdet om tidsubegrænset opholdstilladelse. Derfor kan der være personer, som har boet og arbejdet i Danmark i mange, mange år, men som ikke rigtig har mulighed for at blive her som pensionister.
    Det fremgår af lovforslaget, at det handler om en stigende interesse fra de internationale organisationers side om at give deres medarbejdere mulighed for at fortsætte deres ophold i Danmark. Men det fremgår ikke, hvor mange personer det reelt drejer sig om. Og det er i hvert fald et af de spørgsmål, vi gerne vil have svar på.
    Det foreslås, at en opholdstilladelse skal være betinget af, at udlændingen stiller en økonomisk sikkerhed på 50.000 kr. for en periode over 10 år. Men i den nye aftale om  familiesammenføringsregler har vi jo lavet en aftale om en økonomisk garantistillelse på 100.000 kr., og det er Dansk Folkepartis opfattelse, at den også skal gælde her.
    I lovforslaget lægges der op til, at mindreårige børn kan få ophold og bo hos deres forældre. Spørgsmålet er så, om der skal betales børn- og ungeydelse til de børn, eller om børnene ikke udløser en børn- og ungeydelse, da forældrene jo ikke må modtage offentlige ydelser i Danmark. Det er også noget, vi gerne vil have svar på.
    For Dansk Folkeparti er det uholdbart, at visse tyrkiske statsborgere ikke skal leve op til eventuelle nye regler på grund af en gammel aftale mellem EU og Tyrkiet. For os at se var det bedre at afsøge muligheden for ikke at være en del af en sådan aftale, som jo helt åbenlyst forhindrer, at vi selv bestemmer, hvilke krav vi stiller til mennesker, der ønsker at bo og leve i Danmark.
    I Dansk Folkeparti har vi svært ved at forstå, at der med dette lovforslag ikke stilles krav om danskundervisning til børn og unge og krav om brugerbetalte integrationsprogrammer til de medarbejdere, som egentlig ønsker at leve her, efter at de er færdige med at arbejde. Og hvad er det for en pension, de medarbejdere skal have? Sparer de op, mens de arbejder, til den pension, så de sådan set kan være selvforsørgende resten af tiden, eller skal de ud at have en helt almindelig folkepension – hvordan skal det fungere? Det er også noget af det, vi gerne vil have svar på.
    Men ud over det er vi afventende i forhold til den videre proces og udvalgsbehandling. Tak for ordet.
    ",NA,318
"532",17H 24M 0S,"Marcus Knuth",FALSE,"15790","(V)",FALSE,"No Academic Eduction","
    Tak, hr. formand. Tak for ordet. Det er ikke nogen hemmelighed, at Venstre er den opfattelse, at Danmark skal være for dem, der kan og vil. For at gøre det muligt at afgøre, hvem der kan og vil, så må vi lovgivere være helt klare i mælet om forventninger og krav.
    Regeringen ønsker med lovforslaget en ny ordning for tildeling af opholdstilladelse for udlændinge, der har arbejdet ved internationale organisationer såsom FN i Danmark, og for deres ægtefælle, der nu står foran en pensionering, men som fortsat ønsker opholdstilladelse i Danmark. Ordningen skal netop skabe mere klarhed om reglerne for tildeling af de pågældende opholdstilladelser, da man ved pensionering ikke længere er omfattet af den opholdstilladelse, der fulgte med ansættelsen ved den internationale organisation.
    Da lovforslaget således har til hensigt at løse det problem, som internationale organisationer selv peger på, er det vigtigt, at vi tager teten og løser de praktiske udfordringer, uklarheder, som den nuværende lov skaber. På den måde kan vi også få større kontrol med de krav, der stilles til de pågældende udlændinge. Det skal vi udnytte.
    Samtidig er det mig magtpåliggende at nævne, at de internationale organisationer er vigtige at have i Danmark. Mange af deres medarbejdere kommer til Danmark efter at have taget uddannelse osv. i et andet land, og de kommer til Danmark i en voksen alder, hvor de ikke har ligget det danske system til last på nogen økonomisk eller anden måde; det vil sige, at de i høj grad kommer til Danmark for at bidrage. En vedtagelse af lovforslaget vil tilvejebringe den interesse, da organisationerne nemmere vil have mulighed for at rekruttere udenlandsk arbejdskraft.
    Med lovforslaget giver vi netop organisationen klarhed i lovgivningen, således at der ikke hersker tvivl, når snakken falder på muligheden for pension i Danmark. Hvis man sidder og kigger på, om man skal arbejde i Danmark og måske pensioneres i Danmark bagefter, så er det vigtigt for de her mennesker at have fuldstændig klare regler for, hvad situationen er i Danmark. Det mener jeg er positivt for Danmarks renommé, og det skal vi værne om.
    Den nye ordning indeholder en række konkrete krav både til den udlænding, der ønsker opholdstilladelse, og til vedkommendes ægtefælle. I Venstre synes vi, at det er en rigtig god idé, at der stilles konkrete krav til tilknytningen til Danmark og til dansk sprogkundskab. Derfor kan jeg kun rose kravet om 12 års ophold i Danmark og kravet om en bestået danskprøve 1. Det går alt sammen hånd i hånd med det at kunne leve et velfungerende liv i det danske samfund både før og efter pensioneringen. Derfor støtter Venstre lovforslaget.
    ",NA,320
"533",17H 25M 0S,"Johanne Schmidt-Nielsen",FALSE,"147","(EL)",FALSE,"No Academic Eduction","
    Som de foregående ordførere har sagt, handler det her lovforslag om at give udlændinge, som har været ansat ved en international organisation her i Danmark – det kunne f.eks. være en FN-organisation eller en EU-institution – bedre mulighed for at blive i Danmark, når de går på pension, hvis de altså lever op til en række krav. De skal have været her i Danmark i 12 år, de skal have bestået det, der hedder Dansk 1, de skal have tilknytning til Danmark, og der stilles også krav om økonomisk sikkerhed m.v. Lovforslaget giver også en eventuel ægtefælle eller samlever mulighed for at blive, og det gælder også børn, selv om far eller mor er gået på pension. Og i Enhedslisten støtter vi selvfølgelig det her lovforslag.
    Der var en temmelig trist sag for et års tid siden, hvor en 60-årig amerikansk kvinde fik besked på at forlade landet, da hun skulle på pension, efter at hun havde boet og arbejdet 32 år her i Danmark. Hun havde arbejdet for organisationen WHO, og jeg tror, det kom bag på den kvinde, da hun fik besked på, at efter 32 år – hun kom til Danmark som 28-årig – kunne hun godt pakke sin kuffert og rejse igen. Jeg tror såmænd også, det kom bag på mange politikere, at lovgivningen var sådan. I hvert fald står vi nu med det her lovforslag, og det synes jeg er en god ting.
    Man kan selvfølgelig diskutere, om 12 år er for skrapt et krav. Det er der også nogle der peger på i høringssvarene. Men alt i alt er det her lovforslag jo helt entydigt et skridt i den rigtige retning. Så vi stemmer selvfølgelig for.
    ",NA,322
"534",17H 25M 0S,"Henrik Dahl",FALSE,"15800","(LA)",TRUE,"Academic Eduction","
    Tak for det. Lovforslag L 140 giver mulighed for opholdstilladelse til folk, der ønsker at pensionere sig i Danmark, og som har arbejdet i en længere årrække på en midlertidig opholdstilladelse, som de har fået af Udenrigsministeriet. Og det er typisk folk, der arbejder i internationale organisationer, som det drejer sig om.
    Gruppen her er jo svær at indplacere. De almindelige regler om opholdstilladelse bygger på, at man er i samfundet og bidrager, og så gives man nogle rettigheder i takt med det bidrag, man yder. Og har man arbejdet en årrække, kan man få permanent ophold og måske søge om dansk statsborgerskab. Den her gruppe er jo anderledes, fordi man har haft nogle andre løn- og ansættelsesvilkår, så de er altså ikke særlig nemme at indplacere i det almindelige system.
    Her synes jeg at man har fundet en god og rimelig ordning, sådan som de foregående ordførere også har peget på, så folk, der har været her i mange år og er faldet til, kan få lov til at pensionere sig selv, så længe de ikke ligger nogen til last og i øvrigt kan begå sig i det danske samfund. Det er et godt forslag, som vi naturligvis bakker op om. Tak for ordet.
    ",NA,324
"535",14H 17M 0S,"Josephine Fock",FALSE,"15783","(ALT)",FALSE,"No Academic Eduction","
    Vi skal i dag førstebehandle lovforslaget fra regeringen, som omhandler opholdstilladelse ved pensionering til tidligere ansatte med herværende internationale organisationer, EU-institutioner og lignende. Lovforslaget er afstedkommet af bl.a. sagen om den kvinde, der havde været i Danmark i 32 år og arbejdet for en af de her organisationer, og som så blev bedt om at rejse hjem igen. Derfor er Alternativet jo rigtige glade for, at regeringen tager initiativ til at sørge for, at den slags sager ikke gentager sig, men at folk så kan blive i Danmark.
    I dag er opholdstilladelsen for arbejdstagere i herværende internationale organisationer begrænset til ansættelsesforholdets varighed og kan ikke gøres tidsubegrænset. Det samme gælder så for eventuelle ægtefæller og mindreårige børn. Med lovforslaget vil man gøre det muligt for udlændinge, som har været ansat ved f.eks. en international organisation i Danmark, at få en tidsbegrænset opholdstilladelse, når vedkommende går på pension, såfremt en række betingelser er opfyldt. De betingelser er, at udlændingen skal være minimum 60 år, skal gå på pension, have haft 12 års uafbrudt ophold i Danmark, bestået danskprøve 1, være selvforsørgende og kunne stille økonomisk sikkerhed for eventuelle fremtidige udgifter til offentlig forsørgelse og skal have haft en tilknytning til Danmark. Det betyder så også, at det efterfølgende vil være muligt for de her personer at søge permanent ophold i Danmark. Samtidig vil man åbne op for, at de her personer har ret til at tage frivilligt, ulønnet arbejde, mens de opholder sig i Danmark.
    Så foreslås det også i lovforslaget, at ægtefæller eller faste samlevere og mindreårige børn kan få opholdstilladelse efterfølgende, hvis de har haft opholdstilladelse her, mens deres ægtefælle, samlever eller forældre har arbejdet i Danmark. Der stilles også her en række betingelser, som jeg ikke vil komme nærmere ind på.
    Jeg vil sige, at vi i Alternativet er rigtig positive over for det her forslag, da vi jo netop har set en række eksempler på mennesker, som har boet og arbejdet en stor del af deres liv i Danmark, men som efterfølgende har stået i en situation, hvor de ikke har fået mulighed for at blive i Danmark. Så vi er rigtig glade for, at regeringen imødegår den her problematik og også har taget stilling til eventuelle ægtefæller, faste samlevere og mindreårige børn.
    Det er ikke nogen hemmelighed, at vi i Alternativet i forvejen finder reglerne for midlertidig og permanent opholdstilladelse stramme. Vi havde gerne set, at ordningen var mere lempelig, både over for udlændingene og deres eventuelle ægtefæller eller samlevere og eventuelle børn, da det handler om mennesker, som ofte har boet og arbejdet i Danmark en stor del af deres liv, og der ikke kan herske nogen tvivl om, at de har en tilknytning til Danmark.
    Men det er bestemt et skridt i den rigtige retning, og derfor bakker vi selvfølgelig også op om forslaget.
    ",NA,326
"536",14H 17M 0S,"Andreas Steenberg",FALSE,"123","(RV)",TRUE,"Academic Eduction","
    Ja, fru Sofie Carsten Nielsen er fraværende af private årsager, så derfor holder jeg Radikale Venstres tale i hendes fravær.
    I Radikale Venstre mener vi, at der er behov for klarhed i forhold til opholdsgrundlaget for udenlandske ansatte ved internationale organisationer og virksomheder i Danmark, også for deres familier og særlig efter pensionering. På Udenrigsministeriets initiativ kommer det her lovforslag, og vi synes, det, der lægges op til, er rimeligt og ordentligt. Vi synes også, at alt andet bare manglede.
    Man skal kunne forsørge sig selv fremtidigt under pensionering, have boet 12 år i Danmark, være over 60 år, og så skal man kunne dansk på niveau 1.
    Vi synes, det er godt, at der med det her lovforslag bliver sagt meget klart og tydeligt, at Danmark er et land, hvor dygtige udlændinge og udenlandske organisationer er velkomne, og at vi glæder os over, at man slår sig ned. Vi er glade for lovforslaget. Vi har haft det på vores ønskeliste længe, for vi har brug for de her udenlandske organisationer og de udlændinge, og derfor støtter vi lovforslaget i Radikale Venstre.
    ",NA,328
"537",14H 18M 0S,"Holger K. Nielsen",FALSE,"33","(SF)",TRUE,"Academic Eduction","
    Jeg har ikke så meget at tilføje i forhold til tidligere ordførere. Vi støtter også det her lovforslag. Vi er enige i den bagvedliggende intention fra regeringen om, at Danmark skal være et attraktivt land for internationale organisationer, f.eks. FN. Deri ligger jo også, at vi, om jeg så må sige, er i stand til at tilbyde de medarbejdere, der er der, hvad jeg vil kalde rimelige vilkår.
    Det her forslag er udtryk for en rimelighed, i forhold til at mennesker, der har arbejdet i de her organisationer i mindst 12 år, kan få mulighed for at blive i Danmark og også modtage den pension, de har optjent i de respektive organisationer. Der er jo ikke tale om, at de kommer til at ligge Danmark til last på nogen måde. Der er tale om, at de får lov til at blive her i Danmark, i forlængelse af de har levet her i mange år. Det tror jeg vil give en berigelse for det danske samfund, og derfor er det her dybt fornuftigt, og derfor støtter vi det.
    ",NA,330
"538",14H 18M 0S,"Inger Støjberg",FALSE,"182","(V)",FALSE,"No Academic Eduction","
    Tak. Sjældent har man følt så velkommen på talerstolen hernede. Men mange tak for indlæggene til det her lovforslag. Som bekendt, og som flere ordførere også har nævnt, er formålet med lovforslaget, at udlændinge, der har arbejdet ved internationale organisationer, EU-institutioner eller lignende her i landet, får klarhed over deres mulighed for at blive i Danmark, når de går på pension.
    Danmark skal være et attraktivt land for internationale organisationer, og lovforslaget skal være med til at sikre, at incitamentet til at etablere sig i Danmark bibeholdes. Behovet for klare regler har særlig vist sig efter FN-byens åbning her i København, og interessen for at kunne blive i Danmark i forbindelse med pension har således været stigende siden 2013, hvor FN-byen jo åbnede. Med henblik på at skabe en sådan klarhed foreslås det at indføre en ny opholdsordning for udlændinge, der har arbejdet ved internationale organisationer og lignende her i landet, og som går på pension. Ordningen vil også omfatte en eventuel medfølgende ægtefælle eller fast samlever og selvfølgelig også mindreårige børn.
    Udlændinge, der arbejder ved internationale organisationer og lignende her i landet, får i dag opholdstilladelse af Udenrigsministeriet. Det samme gælder for udlændingens medfølgende ægtefælle eller faste samlever og børn, og opholdstilladelsen efter denne særlige ordning er begrænset til ansættelsesforholdets varighed og kan ikke gøres tidsubegrænset. Når ansættelsen ophører og udlændingen går på pension, kan der i dag meddeles opholdstilladelse, hvis der foreligger ganske særlige grunde. Der er tale om en konkret, skønsmæssig vurdering.
    Regeringen ønsker at tydeliggøre retsstillingen for den nævnte gruppe, så de på forhånd ved, hvilke krav de mødes med for at kunne blive i Danmark, når de pensioneres. Lovforslaget betyder, at der for den pågældende kreds af udlændinge kommer til at blive fastsat klare og gennemskuelige krav i loven, som skal være opfyldt, for at de fortsat kan opholde sig her i Danmark.
    Ud over at vedkommende skal være gået på pension, er det med lovforslaget et krav, at udlændingen skal være fyldt 60 år. Det er også et krav, at den pågældende har boet her i landet uafbrudt i de seneste 12 år og i hele denne periode har haft opholdstilladelse som ansat ved en international organisation, en EU-institution eller lignende.
    Efter regeringens opfattelse kan et langvarigt ophold i Danmark dog ikke i sig selv begrunde ret til fortsat ophold. Retten til fortsat ophold i Danmark betinges derfor af, at den pågældende kan leve op til visse yderligere krav. Ret til ophold i forbindelse med pension vil derfor også blive betinget af, at udlændingen har opnået en tilknytning til Danmark, at udlændingen har bestået en danskprøve, og at udlændingen kan forsørge sig selv. Den pågældende ægtefælle eller samlever og mindreårige børn, der har været her i Danmark sammen med udlændingen, kan også meddeles opholdstilladelse. Familiens ret til ophold vil også være betinget af bl.a. selvforsørgelse.
    Endvidere indeholder lovforslaget forslag om de betingelser, der skal være opfyldt, for at den pågældende kan opnå tidsubegrænset opholdstilladelse, og kravene svarer i vidt omfang til de krav, der normalt gælder for meddelelse af tidsubegrænset opholdstilladelse.
    Det er efter min opfattelse sådan, at lovforslaget kan give den ønskede klarhed om muligheden for at blive i Danmark, når ansatte ved internationale organisationer går på pension.
    Til sidst er der vist kun at sige tak for behandlingen her i Folketinget af det her forslag i dag. Skulle der være behov for yderligere klarhed over nogle ting, stiller jeg mig selvfølgelig til rådighed, både her i dag, men også skriftligt senere hen.
    ",NA,332
"539",14H 19M 0S,"Pernille Bendixen",FALSE,"15767","(DF)",NA,"230","
    Tak til ministeren. Som jeg også nævnte i min ordførertale, er vi egentlig lidt undrende over for, hvorfor det er, man ikke stiller krav om danskundervisning til børnene. Man stiller det jo til forældrene, når de skal være her. Men børnene vil jo faktisk kunne være her i en lang periode uden at stifte bekendtskab med det danske sprog.
    ",NA,334
"540",14H 19M 0S,"Inger Støjberg",FALSE,"182","(V)",FALSE,"No Academic Eduction","
    Ja, det kan man selvfølgelig godt sige, men omvendt vil jeg sige, at hvis nu forældrene rent faktisk taler dansk, så vil det jo uvægerlig også komme til at smitte af på børnene. Det er sådan set lidt den modsatte diskussion af den, vi ofte har om ghettoområderne, hvor der ikke bliver talt dansk i hjemmet, og børnene derfor ofte har det svært i skolen.
    Så jeg er egentlig ikke umiddelbart så bekymret for den del, især heller ikke, når man ser på, at man jo må antage, at de her mennesker jo netop er nogle, der gerne vil forblive i Danmark, og derfor også har en meget stor interesse i, at deres børn selvfølgelig også falder godt til her.
    ",NA,336
"541",14H 20M 0S,"Pernille Bendixen",FALSE,"15767","(DF)",NA,"230","
    Det kan selvfølgelig godt være, at det er et lidt teknisk spørgsmål eller et hypotetisk spørgsmål, men det er jo alligevel også, ligesom i ghettosnakken, vigtigt, at man lærer sproget. Hypotetisk set kunne de børn jo godt være her uden at lære et ord dansk. Er det ikke korrekt?
    ",NA,338
"542",14H 20M 0S,"Inger Støjberg",FALSE,"182","(V)",FALSE,"No Academic Eduction","
    Der vil jeg netop lægge vægt på det hypotetiske i det, for hvis man som voksen taler sproget, og man har ambitioner om at forblive i Danmark, så vil man selvfølgelig også lære sine børn sproget, i det her tilfælde altså dansk. Sådan tror jeg også at det ville være, hvis danskerne rejste til udlandet. Hvis man bosatte sig i Japan og havde planer om at blive der resten af sit liv, og man i øvrigt selv talte japansk, så ville man også få børnene til at lære sproget.
    ",NA,340
"543",14H 20M 0S,"Mattias Tesfaye",FALSE,"15770","(S)",FALSE,"No Academic Eduction","
    Tak. Vi skal i dag diskutere et lovforslag, der samler en række mindre justeringer af udlændingeloven.
    For det første skal reglerne om asylansøgeres private indkvartering og adgang til arbejdsmarkedet skærpes, så mennesker udelukkes fra ordningen, hvis de er eller bliver dømt noget andet end fængsel, men som giver anledning til frihedsberøvelse, for et brud på loven, der ville have medført frihedsstraf. Det virker fornuftigt.
    For det andet foreslås det, at mindreårige asylansøgere kan bo sammen med deres herboende forældre, mens deres sag behandles. Samtidig skal forsørgelsespligten overgå fra staten til forældrene. Jeg må indrømme, at jeg troede, at det allerede fremgik af loven, men nu bliver det i hvert fald præciseret.
    For det tredje skal sager om inddragelse eller nægtelse af forlængelse af opholdstilladelse automatisk indbringes for Flygtningenævnet. Vi har fra Socialdemokratiets side foreslået, at man i højere grad skal erstatte den automatiske indbringelse for nævnet med et aktivt valg mellem første og anden instans i selve ansøgningsprocessen, men for de her grupper, hvor opholdstilladelsen enten inddrages eller ikke forlænges, virker det fornuftigt med en automatisk indbringelse for nævnet.
    For det fjerde foreslår regeringen, at kommunerne orienterer sig om udfaldet af klager over afgørelser om inddragelse, nægtelse, forlængelse og bortfald af opholdstilladelse. Også det kan vi støtte.
    Endelig vil dansk lovgivning blive finjusteret – vil jeg kalde det – som følge af en dom fra EU-Domstolen.
    Alt i alt betragter vi det her lovforslag som forholdsvis ukontroversielt og kan derfor godt støtte ændringerne. Vi ser frem til lovbehandlingen.
    ",NA,343
"544",14H 20M 0S,"Pernille Bendixen",FALSE,"15767","(DF)",NA,"230","
    Tak for det. Vi behandler i dag en ændring i udlændingeloven, der bl.a. handler om at indkvartere mindreårige asylansøgere hos deres familier. Det vil ifølge ministeriet frigøre Udlændingestyrelsen fra sin forsørgelsespligt, og i stedet for bliver det forældrenes ansvar at forsørge deres børn. Det kan godt give god mening, men fra Dansk Folkepartis synspunkt er det ikke verdens bedste idé.
    Vores bekymring går på, at det uden tvivl vil blive endnu mere attraktivt for mindreårige asylansøgere at komme til Danmark. Vi tror også, at flere vil forsøge at lyve sig yngre, end de er. For os at se skal der gøres alt, hvad der kan gøres, for at mindske antallet af asylansøgere, der kommer til Danmark, og det mener vi ikke at man gør ved at indrette ordninger, der inviterer til, at endnu flere vil forsøge sig med at søge asyl i Danmark.
    Vi undrer os også lidt over, om man med sikkerhed kan sige, at det er de rigtige forældre, der så får de her børn hjem. Er det virkelig de biologiske forældre, eller kunne der også være tale om snyd der?
    Det fremgår ikke af lovforslaget, hvor mange der i dag benytter sig af ordningen om privat indkvartering, men det kunne vi godt tænke os få nogle tal på. Det fremgår heller ikke, hvor stor besparelsen reelt vil være, da de forsørgende til en mindreårig jo skal have en børne- og ungeydelse. Ifald et sådant par skulle vælge at gå fra hinanden, vil den enlige forsørger skulle have en forhøjet børne- og ungeydelse, og den anden part skal så betale et børnebidrag. Kan pågældende ikke selv betale børnebidrag, er det staten, der skal betale det for vedkommende. Det kunne være interessant at se lidt på det regnestykke.
    Spørgsmålet er, om det ikke var bedre at afskaffe muligheden for privat indkvartering, da det efter vores opfattelse er helt afgørende, at man har fuldstændig styr på, hvem der er her, og hvor de er henne, og for os at se gøres det bedst i asylcentrene. Hvis man virkelig gerne vil mindske Udlændingestyrelsens udgifter til forsørgelse, skal man gøre det ved at mindske antallet af personer, der skal forsørges.
    Vi ser gerne, at den del af lovforslaget om privat indkvartering behandles i et lovforslag for sig selv, da det efter vores opfattelse er noget rod, at der er så mange ændringer i et og samme lovforslag.
    En automatisk indbringelse af klager for Flygtningenævnet vil uden tvivl løse problemet med flygtninge, der klager i sidste øjeblik og dermed får mulighed for at være endnu længere her i Danmark. Vi anerkender ministerens forsøg på at løse problemet konkret. Vi så hellere, at man nedbragte antallet af klagemuligheder, men vi anerkender, at det her er en mulig løsning, og den del af det kan vi godt støtte.
    Spørgsmålet er også, hvor lang den periode, fra man har truffet en afgørelse og klagen bliver vurderet, til der så bliver truffet en ny afgørelse, vil blive. Vil det betyde, at der skal bruges endnu mere tid, når man nu får endnu flere klager, sådan at der pålægges en ekstra byrde i forbindelse med sager, der skal behandles? Det er også noget af det, vi vil spørge ind til i den videre udvalgsbehandling.
    ",NA,345
"545",14H 21M 0S,"Marcus Knuth",FALSE,"15790","(V)",FALSE,"No Academic Eduction","
    Tak, formand. Regeringens ambition er en udlændingepolitik i balance, især i den aktuelle situation, hvor vi fortsat ser store strømme af flygtninge og migranter til Europa. Heldigvis er presset på Danmark historisk lavt, men det kan hurtigt ændre sig. Bl.a. derfor vil regeringen med lovforslaget løse en række uhensigtsmæssigheder, vi oplever, når flygtninge og asylansøgere skal indkvarteres og forsørges. Derudover sikrer lovforslaget også, at dansk praksis for beregning af indrejseforbud er i overensstemmelse med EU-Domstolens praksis.
    Helt konkret foreslår regeringen her er en stramning af reglerne om straffrihed, der gælder som en betingelse for asylansøgeres private indkvartering, indkvartering i egenfinansieret bolig og adgang til arbejdsmarkedet. Hvis den pågældende asylansøger bliver dømt til straf, der indebærer frihedsberøvelse, skal vedkommende fritages mulighed for en sådan indkvartering.
    Endvidere vil vi gøre det muligt for mindreårige asylansøgere at indkvartere sig hos herboende forældre. På den måde sikrer vi, at mindreårige asylansøgere har samme mulighed for indkvartering, som ægtefæller indimellem har.
    Den helt konkrete ændring i beregningen af indrejseforbud omhandler, fra hvornår man skal regne forbuddet som værende startet. EU-Domstolen har slået fast, at indrejseforbuddet skal regnes fra den faktiske udrejsestart – det skal vi følge.
    I lovforslaget foreslås også, at kommunerne skal have information om klager, der opstår i forlængelse af, at asylansøgere har fået nægtet opholdstilladelse. Således løser lovforslaget en række uhensigtsmæssigheder i den nuværende lovgivning.
    Som jeg ser det, er lovforslaget her et vigtigt element i at trimme og optimere vores udlændingepolitik, således at den er i balance. Vi har løbende et ansvar for at evaluere vores politik og optimere den, hvor vi kan, og selvfølgelig også at sikre, at det er inden for EU's rammer. Derfor bakker Venstre op om lovforslaget.
    ",NA,347
"546",14H 21M 0S,"Johanne Schmidt-Nielsen",FALSE,"147","(EL)",FALSE,"No Academic Eduction","
    Det her lovforslag handler jo om vidt forskellige ting – ting, som ikke har noget med hinanden at gøre. Noget er en ren formalisering af en allerede eksisterende praksis eller teknisk prægede ændringer, og det vil jeg ikke bruge tid på.
    Lovforslaget indebærer, at asylansøgere skal afskæres fra adgang til privat indkvartering eller til arbejdsmarkedet, hvis de er dømt til behandling. I forvejen er de afskåret fra det, hvis de er dømt til fængsel. I Enhedslisten er vi ikke totalt afvisende over for den ændring, men vi er dog tilbøjelige til at være enige med Retspolitisk Forening, som i deres høringssvar taler for, at mennesker, som på grund af psykisk sygdom eller et mentalt handicap dømmes til behandling, ikke generelt afskæres fra de muligheder, som andre asylansøgere har, men at der i stedet skal foretages en konkret og individuel vurdering.
    Et andet element i lovforslaget er den lempede adgang til, at mindreårige asylansøgere kan indkvarteres hos forældrene, inden de har opholdt sig 6 måneder i Danmark, og inden de overgår til fase 2 i asylbehandlingen. Det er en ændring, som vi har ønsket meget længe, og vi kan se, at det også gælder flere af de organisationer, som har skrevet høringssvar. I langt de fleste tilfælde er det bedst for barnet at bo sammen med forældrene, og der er ingen grund til at opretholde nogle stive, bureaukratiske regler om, at det først kan ske efter et bestemt stykke tid.
    Vi mener ikke nødvendigvis, at den lempede adgang til privat indkvartering bør indskrænkes til forældrene. Vi er enige med Dansk Flygtningehjælp og Institut for Menneskerettigheder og Røde Kors i, at man burde udvide den lempede adgang til også at omfatte indkvartering hos anden familie og venner – selvfølgelig altid ud fra en konkret vurdering af barnets tarv. Men så langt går lovforslaget desværre ikke.
    Vi er enige med de organisationer, der i deres høringssvar har skrevet, at der er en risiko ved at pålægge forældrene det fulde ansvar for børnenes adgang til sundhedsydelser. Det er afgørende vigtigt for os, at børn, der som asylansøgere indkvarteres hos forældrene, har mindst samme adgang til sundhedsydelser, som hvis de havde været indkvarteret på et asylcenter. Så det vil vi spørge ind til under udvalgsbehandlingen.
    Så er der et andet element, nemlig at en afgørelse om at inddrage en flygtnings opholdstilladelse automatisk påklages til Flygtningenævnet. Det vil uden tvivl være en administrativ lettelse, som det er beskrevet i bemærkningerne til lovforslaget. Så den del af lovforslaget støtter vi også.
    Samlet set er vi som udgangspunkt positivt indstillet over for forslaget, men har et par spørgsmål, som vi vil stille under udvalgsbehandlingen.
    ",NA,349
"547",14H 22M 0S,"Henrik Dahl",FALSE,"15800","(LA)",TRUE,"Academic Eduction","
    Tak for ordet. En gang imellem er der jo en eller anden fiffig kommunikationsrådgiver, som siger, at vi burde holde nogle flere brandtaler her i Folketingssalen. Men det kan godt være svært at holde en flammende brandtale over en stribe tekniske justeringer, der bliver samlet i et enkelt lovforslag. Så her kommer ikke en brandtale.
    Forslaget er som sagt et lovforslag, som laver en hel stribe af tekniske ændringer. Der er nogle betingelser for privat indkvartering, som bliver ændret, så det ikke kun er asylansøgere, som bliver idømt fængsel, der bliver udelukket, men også forskellige andre tilstande, som ligner domme, altså behandling, anbringelse, forvaring. Mindreårige asylansøgere vil kunne indkvarteres hos deres forældre, og dermed overgår forsørgelsespligten fra staten til forældrene. Så indfører man et system, hvor der bliver automatisk klage, og det er så at sige for at undgå nøl med klagerne, så det er også et meget fornuftigt forslag. Der er jo ikke nogen mulighed for, at det får negative konsekvenser for asylansøgeren, og derfor ser vi ikke noget problematisk i det, og derfor kan vi selvfølgelig støtte det her helt igennem fornuftige forslag. Tak for ordet.
    ",NA,351
"548",14H 22M 0S,"Josephine Fock",FALSE,"15783","(ALT)",FALSE,"No Academic Eduction","
    Tak for det. Vi skal i dag førstebehandle et forslag til lov om ændring af udlændingeloven, og forslaget indeholder, som de øvrige talere også har været inde på, en række forskellige ændringer. Jeg kan indlede med at sige, at vi i Alternativet som udgangspunkt er positivt indstillet over for lovforslaget, men jeg har et par spørgsmål og nogle bemærkninger.
    Indledningsvis kan jeg sige, at de dele af lovforslaget, som jeg er meget positiv over for, og som jeg heller ikke umiddelbart har nogen spørgsmål til, handler om de dele af forslaget, som omhandler automatisk indbringelse af klager vedrørende inddragelse og nægtelse af opholdstilladelse, advisering af kommuner om udfald af klager, kodificering af praksis for forlængelse af opholdstilladelse til mennesker på flugt, som ikke kan hjemsendes, fordi de fortsat har et beskyttelsesbehov, og til sidst ændring af reglerne for beregning af varigheden af indrejseforbud.
    Så er der den del af lovforslaget, som omhandler børn på flugts adgang til at bo sammen med forældre, som bor i Danmark. Med lovforslaget vil det blive skrevet ind i loven, at børn har den samme lempelige adgang til at blive indkvarteret hos herboende forældre, som ægtefæller har. Det er vi jo helt enige i; det er en positiv ændring, og vi er rigtig glade for, at der er et centralt fokus på hensynet til barnets tarv.
    Så er der spørgsmålet om, hvorfor den ændring ikke også gælder for nærtstående familier, der bor i Danmark, i de tilfælde, hvor barnet ikke har forældre bosat i Danmark, men altså hvor der f.eks. er en onkel eller en tante eller en søster eller en bror. Hvorfor er det, man ikke har taget den del med, så barnet har mulighed for at kunne bo hos dem, netop fordi hensynet til barnets tarv er altafgørende og altid skal komme i første række?
    Jeg har forstået det sådan, at det har man valgt, fordi der er tale om at skrive udlændingemyndighedernes nuværende praksis ind i loven, og i dag kan børn godt blive indkvarteret hos nærtstående familie, men ikke med den lempelige adgang. I stedet skal der være en række betingelser opfyldt; bl.a. skal barnet have opholdt sig minimum 6 måneder i Danmark, hvilket er lang tid for et barn. Og derfor synes jeg, der kunne være mening i, at man skriver en sådan udvidelse af lovforslaget ind. Det vil jeg spørge ind til i udvalget og vil også – alt afhængigt af svaret – foreslå, at man laver et konkret ændringsforslag.
    Så er der den del, der handler om forsørgelsespligt, og med forslaget vil forsørgelsespligten overgå fra Udlændingestyrelsen til forældrene, hvis barnet får lov til at bo hos dem. Det er vi helt enige i. Vi er enige i, at forældrene har hovedansvaret for at forsørge deres børn, og at der er mulighed for undtagelse herfra, hvis barnet er særlig plejekrævende, f.eks. på grund af sygdom eller handicap. Det er også positivt, at det fremgår af bemærkningerne til forslaget, at forældre kan modtage børneydelser og sociale ydelser på forsørgertakst, også selv om barnet ikke har fået opholdstilladelse.
    Men vi har også et system i dag, hvor mennesker på flugt, som ikke er på arbejdsmarkedet, modtager en væsentligt reduceret ydelse, nemlig integrationsydelsen, og derfor er vi bekymret for, hvordan de her børn vil blive stillet, særlig når det gælder adgang til almindelige sundhedsydelser. Og det vil vi også gerne stille et spørgsmål om i udvalget. Jeg så selvfølgelig gerne, at det i loven sikres, at de her børn har samme adgang til at modtage sundhedsydelser som andre børn, uafhængigt af deres forældres betalingsevne. Og som jeg læser forslaget, er det ikke indført, men ministeren må selvfølgelig rette mig, hvis jeg har overset noget her.
    Så er der endelig den del af lovforslaget, som omhandler skærpelse af reglerne for straffrihed som betingelse for asylansøgeres private indkvartering i egenfinansieret bolig og adgang til arbejdsmarkedet. Og det betyder, at personer, som er idømt anden strafferetslig retsfølge end fængsel, der indebærer eller giver mulighed for frihedsberøvelse, f.eks. dom til behandling, altså ikke har mulighed herfor. Og jeg kunne egentlig godt tænke mig en nærmere forklaring på, hvorfor det er, man finder den her skærpelse nødvendig. Og det vil jeg også gerne spørge ind til i udvalget. Jeg vil også gerne have en forklaring på, hvorfor man generelt vil afskære den her gruppe mennesker fra privat indkvartering og adgang til arbejdsmarkedet, og at man ikke foretager en konkret vurdering i den enkelte sag, som bl.a. Retspolitisk Forening foreslår.
    Men alt i alt er vi positive over for forslaget. Vi vil stille en række spørgsmål og også formodentlig stille nogle ændringsforslag, så jeg ser også frem til den videre behandling i udvalget.
    ",NA,353
"549",14H 22M 0S,"Andreas Steenberg",FALSE,"123","(RV)",TRUE,"Academic Eduction","
    Ligesom ved det forrige lovforslag skal jeg hilse fra Sofie Carsten Nielsen, som desværre ikke kunne være her i dag.
    Lovforslaget er en blandet landhandel. Der indgår en form for stramning i forhold til indkvarteringsrettigheder og adgang til arbejdsmarkedet for asylansøgere, der er straffet for forbrydelser, der normalt vil medføre fængselsdomme, men som i disse tilfælde medfører behandlings- eller forvaringsdomme. Sådan har vi i hvert fald forstået det i Radikale Venstre. Såfremt det er korrekt, kan vi godt støtte den del af lovforslaget.
    Så indeholder lovforslaget også en række meningsfulde tiltag, set med vores øjne. Automatisk indbringelse af klager til Flygtningenævnet virker fornuftigt, men her vil vi godt have svar på nogle spørgsmål om borgernes retssikkerhed, før vi tager endeligt stilling. Det vil vi stille spørgsmål om. At kommunerne bliver informeret om udfaldet af klager og afgørelser, synes vi er helt logisk – det giver rigtig god mening. Det er godt, at det kommer til at ske. Og så bliver det til sidst foreslået, at mindreårige asylansøgere på samme måde, som det gælder med ægtefæller født og opvokset i Danmark, kan indkvartere sig hos herboende forældre, og at mindreårige asylansøgere, der er indkvarteret privat hos herboende forældre, ikke er omfattet af Udlændingestyrelsens forsørgelsespligt. Det virker også umiddelbart rimeligt.
    Overordnet set er vi i Radikale Venstre forsigtigt positive, men inden vi tager endeligt stilling, kommer vi til at stille nogle spørgsmål, som vi skal have afklaring på i udvalgsbehandlingen.
    ",NA,355
"550",14H 22M 0S,"Holger K. Nielsen",FALSE,"33","(SF)",TRUE,"Academic Eduction","
    Der er jo her tale om en vifte af forslag, og nogle af dem er så af mere teknisk karakter. Men det vigtige, synes vi, er den styrkelse af muligheden for at tage hensyn til barnets tarv, der er en del af det her lovforslag. Det, at mindreårige kan blive indkvarteret hos familiemedlemmer, er alt andet lige langt, langt bedre, end hvis de skulle have været på et asylcenter.
    Ligesom andre og også nogle af høringssvarene har givet udtryk for, kunne vi godt ønske os det udvidet lidt, så det også kunne komme til at omfatte onkler, tanter eller anden nær familie. Men overordnet set er vi positive over for det her lovforslag. Der er nogle enkeltheder i det, som vi skal se på i udvalgsbehandlingen, og det vil vi også gøre. Men som sagt er vi generelt positivt indstillet.
    ",NA,357
"551",14H 23M 0S,"Inger Støjberg",FALSE,"182","(V)",FALSE,"No Academic Eduction","
    Tak, og også tak til ordførerne, jeg ved ikke, om man kan sige for debatten, men i hvert fald for modtagelsen af lovforslaget, som jeg jo har noteret mig at der er en meget bred opbakning til.
    Lovforslaget, som vi behandler, indebærer jo ikke store reformer, men samler op på en række af de seneste års tiltag på asylområdet, hvilket flere ordførere også har bemærket. Vi har med andre ord set på, om der er opstået nogle uhensigtsmæssigheder, som så kan blive løst på en enkel måde, alt sammen for at sikre den rette balance mellem reglerne på indkvarterings- og forsørgelsesområdet. Samtidig justeres de danske regler om beregning af indrejseforbuds varighed, så de er i overensstemmelse med EU-retten.
    Med lovforslaget foreslås der for det første indført en automatisk indbringelse af klager til Flygtningenævnet over Udlændingestyrelsens afgørelser om inddragelse og nægtelse af forlængelse af flygtningenes opholdstilladelser. Det sikrer, at det ikke er muligt bevidst at forlænge opholdet i Danmark ved at klage på et meget sent tidspunkt, og samtidig afhjælper det nogle praktiske forhold i relation til Udlændingestyrelsen og kommunernes forsørgelsespligt. Det har så samtidig også den positive effekt, at sagerne samlet set vil komme hurtigere igennem klagesystemet, og at den enkelte udlænding således hurtigere får en endelig afklaring på sin situation. (Kommentar til, at der på tilhørerpladserne sidder nogle små børn, der pludrer). Vi har ganske unge tilhørere i Folketinget i dag, det er en ny form for ungdomsparlament, vi har fået. Det er godt at få demokratiet ind med modermælken, om man så må sige!). På den måde vil politiet også få bedre forudsætninger for arbejdet med udsendelse af udlændinge, hvis opholdstilladelse i dag inddrages endeligt.
    Det foreslås for det andet, at asylansøgere ikke skal kunne arbejde og bo uden for asylcentre, hvis de er idømt en forvaringsdom og lignende. Forslaget indebærer altså, at personer, som dømmes for kriminalitet, men som på grund af deres mentale tilstand ikke kan idømmes en almindelig fængselsstraf, ligestilles med andre kriminelle i den her sammenhæng. Sådanne domme har allerede i dag konsekvenser for den pågældende på en række andre områder inden for udlændingelovgivningen, bl.a. muligheden for permanent opholdstilladelse.
    Herudover foreslås der også en række punkter, hvor man ser på den måde, der reelt set administreres på i praksis, og at det skrives ind i loven. Her er der tale om, at mindreårige asylansøgere kan indkvartere sig hos eventuelle herboende forældre hurtigt efter ankomsten til Danmark. Det svarer til, hvad der efter loven gælder for ægtefæller. Samtidig giver Udlændingestyrelsen i den situation tilladelse til, at en mindreårig asylansøger kan flytte ud til forældrene. Medfører dette, at forældrene skal leve op til deres forsørgelsespligt over for barnet efter lovforslaget, skal Udlændingestyrelsen i disse situationer ikke længere afholde udgiften til forsørgelsen.
    Endelig skal Udlændingestyrelsen ligesom hidtil af egen drift vurdere, at der kan gives forlængelse til flygtninge, der har fået midlertidig beskyttelsesstatus her i landet, i takt med at disses opholdstilladelser udløber. Ydermere foreslås det med lovforslaget, at kommunerne systematisk bliver underrettet om udfaldet, når Udlændingenævnet og Flygtningenævnet har behandlet klager over afgørelser om inddragelse, nægtelse af forlængelse og bortfald af opholdstilladelser. Sidst, men ikke mindst, skal jeg nævne, ligesom jeg gjorde for et øjeblik siden, en justering af, hvordan indrejseforbud varigt beregnes.
    Jeg vil så dermed afslutningsvis endnu en gang takke ordførerne for modtagelsen af det her lovforslag. Jeg kan forstå, at der kommer nogle opklarende spørgsmål skriftligt efterfølgende, og dem vil jeg selvfølgelig besvare hurtigst muligt.
    ",NA,359
"552",14H 23M 0S,"Christian Langballe",FALSE,"79","(DF)",TRUE,"Academic Eduction","
    Tak, formand. Spørgsmålet lyder: Er det regeringens opfattelse, at islam og sharia kan føre til parallelsamfund, eller har religionen ingen betydning for dannelse af parallelsamfund?
    ",NA,73
"553",14H 23M 0S,"Inger Støjberg",FALSE,"182","(V)",FALSE,"No Academic Eduction","
    Jeg synes ærlig talt lige så godt, at man kan sige det ligeud, nemlig at der er problemer i parallelsamfund, som udspringer af, og som også knytter sig til den måde, som nogle muslimer har valgt at dyrke deres religion på. Det synes jeg ikke man skal skjule, og det ser jeg som et meget, meget stort problem. For man lever i Danmark, og her er det altså de demokratiske love, der gælder. Her er der ligestilling mellem kvinder og mænd. Der er religionsfrihed, men det betyder jo ikke, at man kan pålægge andre noget og  tvinge andre til, at de skal tage særhensyn. Og der er også ytringsfrihed. Det vil sige, at her kan man tegne det, man vil. Nogle gange kan man også få det trykt i avisen og i helt særlige tilfælde endda få det udstillet på museer, bare ikke lige i Viborg. Man kan også sige det, man mener, og man kan i det hele taget udtrykke sig, netop fordi der er religionsfrihed, ytringsfrihed og ligestilling. Oven på det fundament kan man så bygge sit eget liv. Man kan bare ikke slå hul på fundamentet, og det oplever jeg der er nogle der forsøger at gøre i nogle parallelsamfund.
    ",NA,75
"554",14H 23M 0S,"Christian Langballe",FALSE,"79","(DF)",TRUE,"Academic Eduction","
    Når jeg spørger, har jeg en vis form for forventning om, at ministeren også godt kender årsagen, altså den almindelige signalforvirring, der kommer fra regeringen, hvor regeringens leder, nemlig statsministeren, siger, at religion ikke har nogen betydning for dannelse af parallelsamfund, og at der så også er andre røster, der lyder. Jeg synes jo bare, at man må konstatere, at sharia – det er helt klart for mig – er en parallel retsorden, som simpelt hen konstant kommer i konflikt med den retsorden, som er sat af grundloven i det danske samfund. Og der er jo ikke nogen tvivl om, at hvis den her konflikt ikke skal brede sig til noget, der kunne blive meget, meget slemt, så må det jo selvfølgelig fastholdes af Folketingets politikere og af regeringen, at i Danmark gælder der kun én retsorden, og at alt andet nødvendigvis må føre til parallelsamfund. For hvis der er en alternativ retsorden, der gælder i Danmark, som sharia, er der også parallelsamfund. Det giver sådan set sig selv.
    Det vil sige, at vi kommer til at stå i den kamp imellem et frit og sekulært samfund som det danske, der så ganske vist er funderet på kristendommen, og så en islamisk opfattelse af samfundet, hvor tingene skal dirigeres ud fra en sharialovgivning, der handler om rent og urent og om religiøse leveregler, der jo sådan set snører livet ind i undertrykkelse.
    Så det er bare for at rejse den problemstilling, og der synes jeg jo, at det ville klæde regeringen, hvis man talte med én stemme og sagde nej til sharia og dermed også nej til parallelsamfund.
    ",NA,77
"555",14H 23M 0S,"Inger Støjberg",FALSE,"182","(V)",FALSE,"No Academic Eduction","
    Jeg kan kun erklære mig enig med hr. Christian Langballe i sit syn på, at her er det de demokratiske love, der hersker. Men jeg kan desværre også kun give hr. Christian Langballe ret i, at der jo er områder i Danmark, hvor der er en anden opfattelse. Berlingske fremlagde en gallupundersøgelse lige før jul, som man netop havde foretaget i ghettoområder, og i den sagde 20 pct., at de mener, at religiøse love står over dansk lovgivning. Det er da et problem, og det er da et parallelsamfund, så det klasker. Det skal vi da ikke finde os i.
    Når det så er sagt, vil jeg gerne sige noget. Nu fremhæver hr. Christian Langballe statsministeren. Altså, jeg har da gentagne gange hørt statsministeren netop anerkende, at det jo er et enormt problem, og man går også fra statsministerens side hårdt til værks over for f.eks. det, at der er mennesker i Danmark, der ikke anerkender, at det er de demokratiske love, der skal herske. Nogle går og drømmer sig tilbage til et shariasamfund. Så jeg er ikke enig i, at der skulle være signalforvirring.
    ",NA,79
"556",14H 25M 0S,"Christian Langballe",FALSE,"79","(DF)",TRUE,"Academic Eduction","
    Nu er det sådan i den politiske diskussion, at ikke alt er sort og hvidt, og jeg anerkender da helt og fuldt de bestræbelser, der er gjort. Jeg mener bare, at der er to grundlæggende problemer med hensyn til hele diskussionen om ghettoplan og parallelsamfund. For det første: Hvis man siger, at religionen ikke har nogen betydning, så mener jeg, at man på forhånd er dømt til at lide skibbrud, fordi sharia betyder utrolig meget. For det andet: Man får ikke standset indvandringen, og ved at tilføre indvandrere bliver man ved med at holde liv i parallelsamfund. Der mener jeg altså, er der er to opgaver for regeringen, der udestår at blive gjort op med. Man må sige, at så sandelig har religionen en betydning for dannelse af parallelsamfund.
    ",NA,81
"557",14H 25M 0S,"Inger Støjberg",FALSE,"182","(V)",FALSE,"No Academic Eduction","
    Altså, det kan jo nogle gange være lidt svært at diskutere med hr. Christian Langballe, især når man er enig. For jeg er enig i, at man i nogle muslimske kredse hylder principper, der ikke hører til i Danmark, og at sharia naturligvis ikke hører til i Danmark. Det skal vi bekæmpe, og vi skal tage debatten, og vi skal tage den helt åbent og ærligt uden at pakke noget som helst ind. Jeg mener også, at antal har en stor betydning for jo netop, hvor meget Danmark vil komme til at forandre sig. Det er derfor, at vi har sat hårdt ind i forhold til at få strammet op på opholdsvilkår, når det handler om asylansøgere. Det er også derfor, vi kan se et dramatisk fald i antallet af asylansøgere til Danmark, hvor vi jo i 2015 så omkring 21.000 og sidste år så 3.500.
    Nogle gange er det lidt svært at diskutere med hr. Christian Langballe, især hvis man er enig.
    ",NA,83
"558",14H 27M 0S,"Christian Langballe",FALSE,"79","(DF)",TRUE,"Academic Eduction","
    Jeg synes, at der er nogle ting, der bliver forplumret i den her diskussion. Jeg taler med vilje om islam og sharia, fordi jeg simpelt hen mener, at en hovedintegreret del af islam er sharia. Det meste af islam er jura og sharia og den her alternative retsorden. Det er lige præcis det, jeg taler om.
    Mit spørgsmål går på: Fører islam og sharia til parallelsamfund? Der mener jeg, at det eneste rigtige vil være at svare ja til det. Derfor må man også sige, at religion selvfølgelig har en betydning for parallelsamfund. Det vil jeg gerne slå fast. Og så kunne jeg godt tænke mig, at regeringen talte med én stemme i det her i stedet for at tale med mange.
    ",NA,85
"559",14H 27M 0S,"Inger Støjberg",FALSE,"182","(V)",FALSE,"No Academic Eduction","
    Jeg vil igen også bare fastholde – og deri er vi jo så enige – at ja, der er muslimer i Danmark, der er med til  at opbygge parallelsamfund, fordi man ønsker et parallelt system til det danske, og at man bruger sin religion dertil. Det synes jeg er et enormt problem. Det er derfor, vi skal sætte hårdt ind over for netop de tendenser, som vi ser nogle steder.
    ",NA,87
"560",14H 28M 0S,"Christian Langballe",FALSE,"79","(DF)",TRUE,"Academic Eduction","
    Tak, formand. Spørgsmålet lyder: Hvordan kan en person som Ali Parnian – bedre kendt som Bager-Ali – få asyl i Danmark, når han allerede forinden havde fået asyl i Italien?
    ",NA,90
"561",14H 28M 0S,"Inger Støjberg",FALSE,"182","(V)",FALSE,"No Academic Eduction","
    Jeg kan sådan set godt forstå, at hr. Christian Langballe spørger om det. Lad mig først og fremmest lige slå fast, at det jo er sådan, at den her regering ligesom tidligere regeringer efterlever det armslængdeprincip, der er, når det handler om f.eks. tildeling af asyl. Det indebærer så, og det ved hr. Christian Langballe jo så udmærket godt, at afgørelser i netop asylsager træffes uafhængigt af den politiske proces, og at jeg som minister ikke kan gå ind og blande mig i myndighedernes asylbehandling. Det tror jeg sådan set er godt nok.
    Herudover er der jo tale om personoplysninger, som jeg ikke må stå og drøfte her i salen, og den konkrete sag, som netop er nævnt i det her spørgsmål, kan jeg derfor heller ikke komme ind på her i dag. Men hvis hr. Christian Langballe helt konkret vil vide mere om den her personsag, kan spørgsmålet stilles som et udvalgsspørgsmål, og så besvarer jeg det selvfølgelig, og så er det jo så skriftligt og fortroligt.
    Når det er sagt, vil jeg også gerne slå fast, at jeg helt generelt er af den klare opfattelse, at hvis en udlænding allerede har opnået beskyttelse i et andet EU-land, skal den pågældende jo ikke have asyl i Danmark. Vi skal kun yde beskyttelse til dem, der reelt har et behov for det, og det er også sådan, lovgivningen er indrettet. Der kan så være helt særlige situationer, hvor de danske udlændingemyndigheder ud fra en samlet vurdering af nogle helt konkrete omstændigheder helt undtagelsesvis vurderer, at den pågældende har behov for beskyttelse her i Danmark. Det kan også være i ganske få tilfælde, hvor man f.eks. har en italiensk opholdstilladelse.
    Til sidst vil jeg bare sige, at jeg altså har tiltro til, at udlændingemyndighederne håndterer de her sager, som de skal og efter de gældende regler.
    ",NA,92
"562",14H 29M 0S,"Christian Langballe",FALSE,"79","(DF)",TRUE,"Academic Eduction","
    Altså, det vil jeg så måske sætte spørgsmålstegn ved om jeg selv har. For hvis der er en, der har opnået asyl i Italien og senere så søger asyl fra Italien for så at få asyl i Danmark, må man spørge, hvad det er, vedkommende flygter fra. Er det fra Italien? Hvis det er sådan, at det at bo i Italien er asylbegrundelse, begynder vores opgave godt nok at blive meget stor.
    Så derfor vil jeg sige, at jeg faktisk ikke fatter det her; jeg synes, det er principielt, om man nu kan begynde at flygte fra et EU-land til et andet, fra en civiliseret del af verden til en anden. Så må jeg sige, at den her flygtningesituation jo så begynder virkelig at få et omfang, som er ganske overvældende. Vi har ikke engang fået lukket grænserne for de folk, der går ind i Europa lige i øjeblikket, og nu skal vi faktisk også til at tage stilling til, at folk flygter fra Italien til Danmark. Det synes jeg bare næsten ligner en vittighed. Hvis man ser på det med nøgterne og objektive øjne, virker det jo helt grotesk, at man kan flygte fra Italien til Danmark eller fra andre lande, der omgiver os. Det er jo helt på månen.
    ",NA,94
"563",14H 29M 0S,"Inger Støjberg",FALSE,"182","(V)",FALSE,"No Academic Eduction","
    Men som jeg sagde, skal der helt, helt særlige begrundelser til. Og det her er jo ikke en ny ting, så det er ikke noget med, at man nu kan begynde med noget. Altså, det her er ikke et nyt fænomen. Men det er ganske, ganske særlige tilfælde, der er tale om.
    ",NA,96
"564",14H 30M 0S,"Christian Langballe",FALSE,"79","(DF)",TRUE,"Academic Eduction","
    Altså, jeg har så annammet i forhold til pressen – og det kan være, at det er sandt, og det kan være, at det er forkert, men den ene forklaring er vel lige så god som den anden, når vi er ude i det her absurde teater – at der skulle være noget med hensyn til problemer med faren. Der vil jeg så også sige, at det har nogle vide konsekvenser, hvis det er sådan, at familieforhold og problemer med ens far skulle være asylbegrundelse i forhold til Danmark. Jeg vil sige, at det kunne få et meget, meget vidt omfang, som er vanskeligt at overskue herfra, hvor jeg står.
    ",NA,98
"565",14H 30M 0S,"Inger Støjberg",FALSE,"182","(V)",FALSE,"No Academic Eduction","
    Som sagt kan og må jeg ikke gå ind og oplyse nogle ting i den her sag her i dag i Folketingssalen. Men jeg kan henvise hr. Christian Langballe til at stille et skriftligt spørgsmål. Og når jeg ikke kan det og ikke må det, er det, fordi det er personfølsomme oplysninger, vi har med at gøre, og jeg må jo ikke stå hernede i Folketingssalen og bruge nogle af dem her i dag. Men hr. Langballe er hjertelig velkommen til at stille et udvalgsspørgsmål, og så vil jeg besvare det fortroligt.
    ",NA,100
"566",14H 30M 0S,"Christian Langballe",FALSE,"79","(DF)",TRUE,"Academic Eduction","
    Så tror jeg, at jeg vil tage imod opfordringen, i forhold til om det er fædreforhold eller om det er italienere, der nu er tilladt adgang til at få asylstatus i Danmark. Det er jo ganske mageløst. Men jeg vil bare sige, at jeg godt ved, at Flygtningenævnet træffer deres egne afgørelser, men de træffer dem på baggrund af jura, og ærlig talt, når det er kommet hertil, at folk kan flygte fra Italien til Danmark, synes jeg altså principielt, at vi står i en situation, hvor vi har nogle problemer, der er så massive, at jeg synes, der er meget, der sejler i hele Europa, og vi prøver så på en eller anden måde at lappe det. Jeg synes godt nok, at det maner til eftertanke, når man deltager i den her debat.
    ",NA,102
"567",14H 30M 0S,"Inger Støjberg",FALSE,"182","(V)",FALSE,"No Academic Eduction","
    Altså, først vil jeg sige, at det igen ikke er noget med, at det nu er kommet dertil; det her er ikke nogle nye regler. Der skal helt, helt særlige grunde til. Og så er jeg da glad for – og jeg fornemmer i hvert fald, at det er det, hr. Christian Langballe siger, men der er lidt langt imellem, at det sådan bliver sagt – at vi har et relativt godt samarbejde om netop at få strammet op de steder, hvor der skal strammes op. Og jeg kan bare bekræfte, at jeg også synes, at vi har et godt samarbejde om det.
    ",NA,104
"568",14H 30M 0S,"Rune Lund",FALSE,"655","(EL)",TRUE,"Academic Eduction","
    Hvad er ministerens holdning til, at A.P. Møller - Mærsk tilsyneladende har solgt kompensationsdelen uden myndighedernes godkendelse, eller uden at myndighederne på forhånd havde givet deres godkendelse af denne del af salgsaftalen?
    ",NA,107
"569",14H 31M 0S,"Lars Christian Lilleholt",FALSE,"217","(V)",FALSE,"No Academic Eduction","
    Tak til spørgeren for spørgsmålet. Ifølge undergrundsloven skal overdragelser, der indebærer bevillinger til undergrunden, godkendes af myndighederne. Derfor vil en salgsaftale som den, der blev indgået mellem A.P. Møller -Mærsk og Total i august 2017, som udgangspunkt altid være med forbehold for myndighedernes godkendelse.
    Jeg kan selvfølgelig ikke vide alt, hvad der er aftalt selskaberne imellem, for det er private selskaber. Jeg kan dog konstatere, at det i forbindelse med al ekstern kommunikation omkring salgsaftalen var tydeligt, at salget hvilede på den forudsætning, at den blev godkendt af myndighederne, herunder Energistyrelsen. Det er som en del af denne godkendelse af myndighederne, at vilkårene for overdragelsen bliver fastlagt, og som en del af sagsbehandlingen i forbindelse med godkendelsen er der taget stilling til, om kompensationsaftalen fra 2003 fremover også skal gælde for Total. Her har staten fulgt kammeradvokatens klare anbefaling, hvilket jeg tidligere har redegjort for over for Folketinget.
    Det korte svar på spørgsmålet er, at det slet ikke har været muligt for A.P. Møller - Mærsk at sælge kompensationsaftalen uden myndighedernes godkendelse, som det anføres i spørgsmålet. Det har været en juridisk afvejning fra statens side, hvad vi er forpligtet til i forhold til de aftaler, vi har indgået, og der er truffet afgørelse ud fra den juridiske rådgivning, som staten har fået.
    ",NA,109
"570",14H 31M 0S,"Rune Lund",FALSE,"655","(EL)",TRUE,"Academic Eduction","
    I svaret på spørgsmål 132, EFK, almindelig del, står der jo, at kompensationsaftalen er en del af salgsaftalen, da det fremgår af svaret, at kompensationsaftalen indgår i bilaget over de aktiver, som følger med salget, de såkaldte key assets. Så det er jo åbenlyst på det her tidspunkt, fordi der ligger et svar fra Folketinget om, at kompensationsaftalen ikke kan overdrages uden en forhandling, at man ikke kan sælge kompensationsaftalen, uden at der har været en accept fra regeringen. Så hvilken minister eller hvilket ministerium har på det tidspunkt, hvor salget foregår, som er den 21. august 2017, accepteret, at kompensationsaftalen er en del af salget?
    ",NA,111
"571",14H 31M 0S,"Lars Christian Lilleholt",FALSE,"217","(V)",FALSE,"No Academic Eduction","
    Tak for spørgsmålet igen. Jeg vil sige, som jeg sagde i min besvarelse lige før, at det er således, at det slet ikke har været muligt for A.P. Møller - Mærsk at sælge kompensationsaftalen uden myndighedernes godkendelse.
    ",NA,113
"572",14H 31M 0S,"Rune Lund",FALSE,"655","(EL)",TRUE,"Academic Eduction","
    Så vil jeg gerne spørge: Hvilken minister eller hvilket ministerium har godkendt eller accepteret, at kompensationsaftalen er fulgt med ved salget den 21. august 2017?
    ",NA,115
"573",14H 33M 0S,"Lars Christian Lilleholt",FALSE,"217","(V)",FALSE,"No Academic Eduction","
    Den er ikke fulgt med ved salget i august 2017. Efter det har der skullet være en godkendelsesprocedure, hvor de her spørgsmål om kompensationsaftalen og andre ting har indgået i den samlede vurdering, som jeg har overdraget – eller delegeret – til Energistyrelsen, og Energistyrelsen har for få dage siden færdigbehandlet ansøgningen.
    ",NA,117
"574",14H 33M 0S,"Rune Lund",FALSE,"655","(EL)",TRUE,"Academic Eduction","
    Jeg tror ikke, jeg forstår svaret på det spørgsmål. For vi kan jo se, at kompensationsaftalen indgår som en del af bilaget til den salgsaftale, der bliver offentliggjort den 21. august 2017. Skal det forstås på den måde, at A.P. Møller - Mærsk har solgt sin oliedivision for 47 mia. kr. til Total, uden at A.P. Møller - Mærsk på det tidspunkt ved eller har garanti for eller har aftalt med regeringen, at kompensationsaftalen følger med?
    ",NA,119
"575",14H 33M 0S,"Lars Christian Lilleholt",FALSE,"217","(V)",FALSE,"No Academic Eduction","
    Det er sådan set rigtigt. For det er således, at det slet ikke har været muligt for koncernen A.P. Møller - Mærsk at sælge kompensationsaftalen. Det er helt klart. Det er således, at forhold omkring Danmarks undergrund skal godkendes. Dermed foregår der en sagsbehandling af den her ansøgning, der har været, og den blev afsluttet for få dage siden.
    ",NA,121
"576",14H 33M 0S,"Christian Rabjerg Madsen",FALSE,"15762","(S)",TRUE,"Academic Eduction","
    Tak for det. Få emner har tiltrukket sig så stor medieopmærksomhed som spørgsmålet om udvisning af kriminelle udlændinge af Danmark. Gang på gang har vi oplevet sager, hvor selv hårdkogte udenlandske kriminelle har undgået udvisning med henvisning til retten til respekt for privat- og familieliv i artikel 8 i den europæiske menneskerettighedskonvention, den, der hedder EMRK.
    Særlig sagerne med Gimi Levakovic og bandelederen Shuaib Khan, som på trods af omfattende kriminalitet ikke kan udvises, har givet anledning til frustration og debat om, hvorvidt Danmark nu også udnytter det spillerum til at udvise kriminelle udlændinge, som menneskerettighederne efterlader nationalstaterne.
    Det er Socialdemokratiets klare holdning, at udlændinge, der misbruger deres ophold i Danmark til at begå kriminalitet, intet har at gøre i det danske samfund. De skal udvises, og de skal sendes hjem. Samtidig er det selvfølgelig vores klare holdning, at de internationale konventioner skal overholdes. Men der skal ikke herske nogen tvivl om, at vi ønsker, at Danmark strækker konventionerne til det yderste i kampen for at sende udenlandske kriminelle hjem.
    Derfor har Socialdemokratiet også med stor interesse noteret sig, at Institut for Menneskerettigheder i forlængelse af en gennemgang af omkring 400 domsafgørelser konkluderede, at danske domstole overfortolker menneskerettighederne og altså undlader at udvise kriminelle i sager, hvor der ellers er mulighed for det. Direktør for instituttet, Jonas Christoffersen, udtalte i den forbindelse til BT, at Danmark ikke skal beskytte menneskerettigheder, der ikke eksisterer. Og vi har åbenbart troet i det juridiske miljø, at de danske domstole bare gjorde det, som Menneskerettighedsdomstolen sagde. Det kan vi så til vores store overraskelse konstatere ikke er tilfældet.
    Selvfølgelig skal Danmark ikke beskytte menneskerettigheder, der ikke eksisterer, særlig ikke, hvis de ikkeeksisterende rettigheder betyder, at hårdkogte udenlandske kriminelle forbliver i Danmark i sager, hvor man kunne have udvist dem. Som glødende tilhænger af menneskerettighederne er det tværtimod stærkt fortvivlende, at menneskerettighederne primært diskuteres herhjemme, når de beskytter hærdede vaneforbrydere og voldsmænd fra at blive sendt hjem; vaneforbrydere og voldsmænd, som intet har at gøre i Danmark.
    Derfor støtter Socialdemokratiet op om tiltag, også i lovgivningen, der kan bidrage til, at Danmark under hensyntagen til den europæiske menneskerettighedskonvention udviser så mange udlændinge som muligt. Det er også grunden til, at Socialdemokratiet i forlængelse af bandepakke III bakker op om de tiltag, vi behandler i dag, med L 156, om end jeg ligesom flere af høringsparterne er i tvivl om, hvorvidt regeringens tiltag vil have den reelle virkning, altså at flere kriminelle udlændinge udvises. Det forhold, at man skriver gældende ret ned i forarbejderne til udlændingeloven og ændrer ordlyden, så en betinget udvisning fremover hedder en advarsel, har jeg svært ved at se kan give en forventning til, at det vil føre til flere udvisninger. Der er jo tale om de samme regler. Vi ved alle, at Den Europæiske Menneskerettighedsdomstol anlægger en dynamisk fortolkningsstil. Skal vi så stå her i salen, hver gang lovarbejderne skal opdateres, for at sikre os, at anklagemyndigheden og ikke mindst domstolene kan følge med? Det virker noget uhensigtsmæssigt. Loven er med andre ord en tynd kop te, og jeg frygter, at lovændringen ligesom tidligere lovændringer om samme emne vil have en stærk begrænset effekt, om nogen overhovedet.
    Derfor agter Socialdemokratiet også at bruge udvalgsbehandlingen til at få afdækket, om regeringen nu også reelt går til den yderste grænse af den europæiske menneskerettighedskonvention, eller om der findes yderligere tiltag, vi i Folketinget med fordel kunne tage for at få sendt flere kriminelle udlændinge hjem. Eksempelvis undrer det, at regeringen ikke for alvor har efterprøvet Institut for Menneskerettigheders påstand om, at danske domstole overfortolker den europæiske menneskerettighedskonvention, ved at gennemgå de sager, som instituttet opfordrer til man gennemgår. Derudover kan ministeren se frem til at svare på spørgsmål om, hvor mange flere udvisningsdomme ministeren med lovforslaget forventer, samt om de ændrede regler ville have haft betydning eller får betydning for typer som Gimi Levakovic og Shuaib Khan.
    Med de ord kan jeg meddele, at Socialdemokratiet støtter lovforslaget.
    ",NA,193
"577",14H 34M 0S,"Martin Henriksen",FALSE,"70","(DF)",FALSE,"No Academic Eduction","
    Tak for det. Jeg synes sådan set, at meget af det, hr. Christian Rabjerg Madsen siger, er rigtigt, men spørgsmålet står jo så tilbage: Hvis nu det her lovforslag er så langt, som vi kan gå inden for Den Europæiske Menneskerettighedskonvention – og det er der jo mange der mener er sådan, det forholder sig – og hvis der så på et eller andet tidspunkt kommer en ny sag med en bandeleder, eller hvad ved jeg, som ikke bliver udvist, efter det her lovforslag er trådt i kraft, for der skal nok komme sådan en sag eller to på et eller andet tidspunkt, vil Socialdemokratiet så være indstillet på, at man så går længere end konventionen, altså at man går ud over konventionen? For på et eller andet tidspunkt bliver man jo nødt til at træffe valget, om det vigtigste er at udvise kriminelle udlændinge, f.eks. bandeledere, eller om det vigtigste er at overholde konventionerne.
    ",NA,195
"578",14H 34M 0S,"Christian Rabjerg Madsen",FALSE,"15762","(S)",TRUE,"Academic Eduction","
    Som jeg sagde, er det Socialdemokratiets opfattelse og holdning, at vi skal strække konventionen til det absolut yderste, og det er det, jeg i virkeligheden er i tvivl om sker her. Når man lytter til Institut for Menneskerettigheder, kan man jo få den klare opfattelse – og de er trods alt eksperter her og har gennemgået en lang række sager – at danske domstole faktisk overfortolker menneskerettighederne. Og det er jo derfor, at vi med udgangspunkt i deres analyse bør gennemgå sagerne i større omfang end det, regeringen og ministeren har gjort i den her sag, for at komme så langt, som vi overhovedet kan, inden for menneskerettighederne, så langt, som vi overhovedet kan komme og dermed få udvist de kriminelle udlændinge, som har misbrugt vores gæstfrihed til at begå kriminalitet her i Danmark.
    Så Socialdemokratiet er klar til at gå så langt, som vi overhovedet kan, inden for menneskerettighedskonventionen, men jeg har mine tvivl om, hvorvidt vi med det her forslag gør det. Og det undrer mig egentlig lidt, når man har været vidne til den retorik, der har været brugt i forbindelse med det her spørgsmål fra eksempelvis ministerens side. Der bør, synes jeg, når man lytter til debatten, være et flertal i Folketinget, der ønsker at gå til kanten af konventionen.
    ",NA,197
"579",14H 35M 0S,"Martin Henriksen",FALSE,"70","(DF)",FALSE,"No Academic Eduction","
    Jamen jeg er sikker på, at ministeren vil sige, at ministeren går til kanten af konventionen, og ellers kan ministeren jo rette mig på et eller andet tidspunkt. Og hvis ordføreren spørger i udvalgsbehandlingen, om det her går til kanten, eller om man kan gå længere, er jeg også ret sikker på, at svaret vil være, at man ikke kan gå længere. Og så er spørgsmålet jo så til Socialdemokratiet igen: Er det så Socialdemokratiets opfattelse, at det lovforslag, der ligger her, går langt nok? Ønsker Socialdemokratiet at gå længere, og hvis man ønsker det, hvordan ønsker man så at gå længere? Mener man fra Socialdemokratiets side, at man inden for konventionen kan stramme mere op med det lovforslag, der ligger her, og er man så parat til det? Eller er man i yderste konsekvens parat til også at gå ud over konventionen, fordi det i sidste ende er det vigtigste, at vi kommer af med de kriminelle udlændinge – det er det, der vægter tungest – og så er det knap så vigtigt, hvorvidt vi overholder de forskellige artikler, i det her tilfælde Den Europæiske Menneskerettighedskonvention?
    ",NA,199
"580",14H 35M 0S,"Christian Rabjerg Madsen",FALSE,"15762","(S)",TRUE,"Academic Eduction","
    Jeg er jo ikke jurist eller ekspert i menneskerettigheder som sådan, men som lægmand, når man iagttager den debat, der har været om spørgsmålet, og når man hører, hvad chefen for Institut for Menneskerettigheder siger, så får man jo det meget klare indtryk, at vi kan gå længere, end det her lovforslag gør. De siger meget klart, at danske domstole laver en overfortolkning og undlader at udvise i sager, hvor der er mulighed for det. Og derfor er det min umiddelbare holdning, at vi kan gå længere end det lovforslag, der ligger, inden for konventionerne, og det vil Socialdemokratiet være klar til. For vi mener, at kriminelle udlændinge, der har begået alvorlig kriminalitet, skal sendes hjem.
    ",NA,201
"581",14H 36M 0S,"Martin Henriksen",FALSE,"70","(DF)",FALSE,"No Academic Eduction","
    Tak for det. I forbindelse med forhandlingerne om en ny bandepakke sagde vi fra Dansk Folkepartis side, at vi gerne så, at ud over man diskuterede, hvordan man kunne hæve straffen for nogle af de bandemedlemmer, der var tale om, skulle man også kunne gå ind og udvise flere, end man gør i dag. Det var et ønske, som vi tog med til forhandlingsbordet, fordi det jo desværre forholder sig sådan, at der er mange af dem, som er aktive i bandemiljøerne i dag, som har udenlandsk baggrund, som ikke er danske statsborgere.
    Det kom der jo så et godt Christiansborgkompromis ud af, nemlig at man blev enige om, at man ikke lige kunne blive enige om, hvordan man skulle stramme udvisningsreglerne, men så kunne man til gengæld nedsætte en udvisningsarbejdsgruppe, som så kunne komme med anbefalinger til, hvordan man kunne stramme op. Anbefalingerne og resultatet fra den arbejdsgruppe kom så for noget tid siden, og nu udmøntes dele af anbefalingerne med dagens lovforslag.
    Her lægger man jo bl.a. op til, at der fastsættes retningslinjer for vurdering af, hvornår der for bestemte grupper af kriminelle udlændinge, som begår visse former for kriminalitet, kan ske udvisning, uden at det er i strid med menneskerettighederne. Det er der jo nogle, der går meget op i herinde i Folketinget; det kan vi nok ikke prale af i Dansk Folkeparti. Og på baggrund af det, som der står i udvisningsarbejdsgruppens anbefalinger, må man jo forstå, at det er deres opfattelse – det er også den opfattelse, jeg får, når jeg læser lovforslaget – at hvis det her bliver vedtaget, vil man i begrænset omfang kunne udvise flere, end man gør i dag. Så det vil have en effekt, men en begrænset effekt, og det er trods alt noget, der peger en lille smule i den rigtige retning.
    I Dansk Folkeparti regner vi med at støtte lovforslaget, da vi også har den opfattelse, at det alt andet lige trækker i den rigtige retning. Dog må man sige, at lovforslaget også lægger et loft over, hvor langt man kan gå og må gå i bestræbelserne på at udvise flere kriminelle udlændinge, herunder kriminelle udlændinge, som er aktive i forskellige bander. Jeg forstår lovforslaget sådan, at når det er vedtaget – hvis det bliver vedtaget – vil vi i begrænset omfang, som jeg også var inde på før, kunne udvise flere udlændinge. Men så har vi også nået grænsen.
    Det må jo så betyde, at næste gang der er en kriminel udlænding, som ikke bliver udvist, men hvor vi politisk ønsker at gå ind og udvise, så vil det jo kræve et opgør med den europæiske menneskerettighedskonvention. Det vil i hvert fald kræve, at man går ind og laver nogle helt andre fortolkninger end dem, man har i dag. Jeg forstår lovforslaget sådan, at det her er et forsøg fra regeringens side på, at man udnytter det rum, som der stadig væk er inden for konventionen, men som domstolene ikke har udnyttet fuldt ud, og vi kan selvfølgelig tage en diskussion i udvalgsbehandlingen om, om det rent faktisk forholder sig sådan, men sådan opfatter jeg det i hvert fald.
    Når alt dette er sagt, betragter vi lovforslaget som en forbedring i forhold til, hvad der gælder i dag, hvorfor vi selvfølgelig også regner med at stemme ja. Vi vil dog i udvalgsbehandlingen undersøge, om der kan strammes yderligere op i forhold til at gøre det endnu nemmere at udvise kriminelle udlændinge, for efter vores opfattelse er der også plads til forbedringer her. Nogle af de ting, som vi vil spørge ind til i udvalgsbehandlingen, er nogle konkrete sager, for at se, om vi kan få nogle vurderinger af det.
    Måske kan nogle huske, at for et stykke tid siden, for nogle år siden, var der den såkaldte Gullestrupsag, hvor en vis Ahmed Mohamed stod bag voldtægt. Vi kunne være interesseret i at få oplyst, om man må forvente, at med de præciseringer, som kommer ind i lovgivningen nu, at han ville være blevet udvist dengang. Der er også spørgsmålet om bandelederen Shuaib Khan. Kunne man forvente, hvis det var, at det her lovforslag var vedtaget på daværende tidspunkt, at han så ville stå til en udvisning, og så også, hvad man forventer, at der konkret vil være forskellen på, at man giver betingede udvisninger, og at man giver advarsler.
    Det er nogle af de ting, som vi vil spørge ind til i udvalgsbehandlingen, men vi regner som sagt med, at vi støtter lovforslaget, når det kommer til tredje behandling, og vi håber, at de andre partier, regeringen og Socialdemokratiet og andre, vil være med på at se på, om der ikke er grobund for, at man kan gøre det endnu nemmere at udvise end det, som der bliver lagt op til i lovforslaget.
    ",NA,203
"582",14H 36M 0S,"Marcus Knuth",FALSE,"15790","(V)",FALSE,"No Academic Eduction","
    Vi vil ikke stå model til, at udlændinge, der er blevet beriget med ophold i Danmark, misbruger den tillid og begår kriminalitet. Derfor sikrer vi med lovforslaget her, at vi har bedre betingelser for at kunne udvise udlændinge, der begår kriminalitet. Det har længe været regeringens ambition, det er også noget, vi gik til valg på, og det bygger vi nu videre på.
    Konkret foreslår vi, at vi laver klarere retningslinjer for, hvornår kriminelle udlændinge kan udvises af Danmark. Af lovforslaget fremgår det således, at man ikke længere skal kunne udvises betinget af Danmark. I stedet vil vi lave en advarselsordning uden prøvetid, for vi ønsker nemlig ikke kriminelle udlændinge i Danmark, heller ikke på prøvetid begrundet af en betinget dom. Det nye er altså, at en advarsel skal kunne indgå i domstolens vurdering af, om en kriminel udlænding kan udvises med baggrund i ny begået kriminalitet, uanset hvornår den kriminalitet indbringes for domstolen. Jeg noterer mig også med tilfredshed, at den omtalte advarselsordning kan anvendes på alle udlændinge, også EU-borgere.
    Endnu et punkt, vi vil stramme op på i forhold til de kriminelle udlændinge, er reglerne for, hvornår man skal meddele indrejseforbud. Konkret foreslår vi, at grænsen sættes ned, således at et indrejseforbud nu også meddeles for en kortere periode. Det synes vi er en rigtig god idé, da vi på den måde kan sikre os endnu et godt kort på hånden i forhold til at kunne udvise kriminelle udlændinge.
    Forslagene her udspringer af anbefalinger, der kommer fra den såkaldte udvisningsgruppe, som fulgte af aftalen mellem regeringen, Dansk Folkeparti og Socialdemokratiet om bandepakke III. Vi er glade for, at vi med lovforslaget kan høste frugterne af deres arbejde og endnu en gang bygge videre på vores ambition om, at kriminelle udlændinge skal udvises af Danmark, for de skaber nemlig både omkostninger og utryghed, og derfor støtter Venstre forslaget.
    ",NA,205
"583",14H 37M 0S,"Nikolaj Villumsen",FALSE,"68","(EL)",FALSE,"No Academic Eduction","
    Tak for det. Man kan sige, at det her lovforslag jo bygger på, at der er sket en dynamisk fortolkning af menneskerettighedskonventionen fra Den Europæiske Menneskerettighedsdomstols side, og at man på den baggrund har bevæget sig i en retning, hvor man har fortolket menneskerettighederne sådan, at det ville blive lettere at udvise kriminelle udlændinge. Det er Venstre og de andre regeringspartier så glade over, som ordføreren også gør det klart.
    Når jeg har taget ordet nu, er det, fordi jeg tidligere fra regeringens side har hørt en enormt stor kritik af, at der foregik en dynamisk fortolkning af menneskerettighederne ved Den Europæiske Menneskerettighedsdomstol. Eksempelvis har justitsministeren sagt, at man skulle vende skuden fuldstændig væk fra den her dynamiske fortolkning. Nu er man så fra Venstres side positiv over for, at der foregår en dynamisk fortolkning. Er det sådan, at man fra regeringens side og fra Venstres side har ændret holdning og nu mener, at det er positivt, at Den Europæiske Menneskerettighedsdomstol fortolker menneskerettighedskonventionen dynamisk og løbende ind i vores samtid?
    ",NA,207
"584",14H 37M 0S,"Marcus Knuth",FALSE,"15790","(V)",FALSE,"No Academic Eduction","
    Jeg vil sådan set bare konkludere ved at sige, at alle ændringer af fortolkningen, der gør det nemmere at udvise kriminelle udlændinge, synes vi er positive. Det er også derfor, at regeringen under vores formandskab for Europarådet er gået i spidsen for at se, om man netop kan kigge på en ændring af den fortolkning. Jeg vil sådan set ikke gå dybere end det andet end at sige, at alt, hvad der gør det nemmere at udvise kriminelle udlændinge, synes vi er positivt.
    ",NA,209
"585",14H 37M 0S,"Nikolaj Villumsen",FALSE,"68","(EL)",FALSE,"No Academic Eduction","
    Så nemt slipper ordføreren jo ikke, og det tror jeg heller ikke ordføreren regnede med. Det, som jo er interessant her, er, om det, at man fortolker dynamisk, er et problem i sig selv. Det er jo det, som man har hørt fra regeringen tidligere, altså fra eksempelvis justitsministeren, der sagde, at man ville vende skuden væk fra, at der overhovedet foregik en dynamisk fortolkning, og at man skulle tilbage til kernen. Det, som sker nu, er jo at der er sket en dynamisk fortolkning, som man så er glad for. Så er man positiv, altså har man ændret holdning til en dynamisk fortolkning fra Menneskerettighedsdomstolens side i Venstre og regeringen? Ja eller nej?
    ",NA,211
"586",14H 37M 0S,"Marcus Knuth",FALSE,"15790","(V)",FALSE,"No Academic Eduction","
    Jamen jeg vil holde mig til det, jeg sagde før. Jeg har ikke tænkt mig at stå her og fortolke, hvad justitsministeren har ment. Jeg står bare fast ved, at alt, hvad der gør det nemmere at udvise kriminelle udlændinge, er positivt, og det er det, vi hæfter os ved her.
    ",NA,213
"587",14H 38M 0S,"Nikolaj Villumsen",FALSE,"68","(EL)",FALSE,"No Academic Eduction","
    Tak for det. Det her lovforslag stiller jo grundlæggende spørgsmål ved den danske regerings politik. Det har været regeringens politik at bruge det danske formandskab for Europarådets Ministerkomité til at angribe Den Europæiske Menneskerettighedsdomstol for sin dynamiske fortolkning af Den Europæiske Menneskerettighedskonvention. Med justitsministerens egne ord, som jeg også tidligere citerede nede fra min plads i Folketingssalen, kunne man høre på et samråd for et års tid siden her i Folketinget, at skuden skulle vendes, skuden skulle vendes væk fra den dynamiske fortolkning. Den kritik har sågar Socialdemokratiet bakket op om. Det er jo et angreb på Menneskerettighedsdomstolen, som selvfølgelig er blevet positivt modtaget i en række hovedstæder rundtomkring i Europarådets medlemslande. Det er klart, at præsident Erdogan, præsident Putin og den ungarske leder Orbán og andre slyngler, som er i spidsen for medlemslande i Europarådet og er godt og grundigt trætte af hele tiden at blive trukket for Den Europæiske Menneskerettighedsdomstol af deres borgere og dømt og kritiseret for deres krænkelser af grundlæggende rettigheder, synes, det er dejligt, at et demokratisk land som Danmark kritiserer Menneskerettighedsdomstolen.
    Baggrunden fra regeringens side har været, at Menneskerettighedsdomstolens tolkning af artikel 8 i Den Europæiske Menneskerettighedskonvention om retten til privatliv og familieliv har forhindret udvisning af kriminelle fra Danmark. Men som det klart fremgår af det her lovforslag, har den dynamiske fortolkning fra Domstolen flyttet sig på netop udvisningsområdet, så det er blevet lettere at udvise kriminelle udlændinge. Så hvis der skulle være nogen som helst logik i regeringens holdning til Den Europæiske Menneskerettighedsdomstol, burde det jo være skidt, og så burde det her forslag være et forslag, der kritiserede, at der var sket en dynamisk fortolkning, for det ville være i tråd med det, som justitsministeren for et år siden sagde til Folketinget var regeringens politik, nemlig at stoppe den dynamiske fortolkning. For skulle skuden ikke vendes væk fra den dynamiske fortolkning? Åbenbart ikke! For os, der hele tiden har talt for, at menneskerettighederne ville være brugelige, hvis ikke de blev tolket ind i vores samtid, er udviklingen i Menneskerettighedsdomstolens tolkning jo ikke underlig. Det ville være absurd, hvis brevhemmeligheden kun gjaldt traditionelle breve, men ikke e-mails, ligesom det er positivt, at Menneskerettighedsdomstolen har fortolket netop artikel 8 i Den Europæiske Menneskerettighedskonvention sådan, at homoseksuelle par også har ret til familieliv.
    Jeg er glad for, at regeringen har ændret holdning i den her sag og nu anerkender vigtigheden af en dynamisk fortolkning af menneskerettighedskonventionen fra Den Europæiske Menneskerettighedsdomstol. Jeg vil bare ønske regeringen velkommen i klubben. Jeg går selvfølgelig ud fra, at det også betyder, at regeringen vil indstille sit angreb på Menneskerettighedsdomstolen, som man ellers har brugt det danske formandskab til. Det er et angreb, som med den tidligere danske ambassadør ved Europarådets ord risikerer at underminere hele menneskerettighedssystemet. I Danmark har vi heldigvis et godt domstolssystem, der ikke lider under korruption eller andre dårligdomme. Dette domstolssystem skal selvfølgelig have frihed til at lave en konkret vurdering i de enkelte sager, og den frihed skal vi selvfølgelig ikke tage fra domstolene. Det er vigtigt for os i Enhedslisten. Derudover vil jeg opfordre regeringen til at lytte til henvendelsen fra Institut for Menneskerettigheder, der i deres høringssvar påpeger, at forslagets retningslinjer ikke er tilstrækkeligt omfattende, da de ikke inddrager en række relevante domme og dermed ikke løser den opgave, regeringen selv har pålagt sig.
    Afslutningsvis vil jeg takke regeringen for dens kursændring i forhold til den dynamiske fortolkning af menneskerettighederne og opfordre til, at det fører til et stop for det danske formandskabs angreb på Menneskerettighedsdomstolen og samtidig sige, at vi fra Enhedslistens side ikke deler målsætningen i forslaget om at gå til grænsen af menneskerettighederne. Menneskerettighederne er en absolut minimumsgrænse for, hvordan man fra statens side kan tillade sig at behandle mennesker i vores samfund. Fra Enhedslistens side er det ikke et mål at gå efter den laveste fællesnævner, for vi mener klart, at kriminelle skal straffes, men hensynet til børnenes og familiens rettigheder skal også tages med i den vurdering, som domstolene foretager sig.
    ",NA,215
"588",14H 38M 0S,"Laura Lindahl",FALSE,"1504","(LA)",NA,"204","
    De tre forslag, som det her lovforslag samlet lægger op til, er jo blevet gennemgået fint af de tidligere ordførere, så jeg tror bare, jeg vil redegøre for min grundlæggende holdning, som er, at begår man et brud på straffeloven i Danmark, og er man ikke er dansk statsborger, så burde man ikke være her. Det står der så en masse konventionsmæssigt i vejen for, men jeg tror, de fleste af os synes, det virker ret absurd, at vi gang på gang tvinges til at beholde personer i Danmark, som tydeligvis ikke vil Danmark. Så derfor bør man naturligvis gå så langt, som man overhovedet kan, for at mindske gruppen af kriminelle udlændinge, som vi ikke kan udvise. Så har vi jo set nogle relativt fodslæbende domstole i de her sager, og vi har set en udvisningspraksis i landene omkring os, hvor man er gået længere end os, på trods af at formuleringen er rimelig klar i vores lovgivning. Det bliver man selvfølgelig nødt til at tage ansvar for politisk, så man sikrer, at vi går lige så langt som landene omkring os og etablerer nogle retningslinjer. Det støtter Liberal Alliance, og vi støtter samlet set lovforslaget.
    ",NA,217
"589",14H 38M 0S,"Josephine Fock",FALSE,"15783","(ALT)",FALSE,"No Academic Eduction","
    Tak for det. Vi skal i dag førstebehandle et forslag fra regeringen om at skærpe reglerne om udvisning af udlændinge, som har begået kriminalitet. Forslaget er jo et led i regeringens ønske om at sikre, at udlændinge, der har begået kriminalitet, udvises i videst muligt omfang, og det er samtidig en udmøntning af elementerne i bandepakke III, som er en politisk aftale mellem regeringen, Dansk Folkeparti og Socialdemokratiet. I den forbindelse har regeringen haft nedsat en arbejdsgruppe, som skulle se på udvisning i forbindelse med rocker- og banderelaterede aktiviteter og kriminalitet. Arbejdsgruppen kom i oktober 2017 med fem anbefalinger, og det lovforslag, som vi behandler i dag, har til formål at gennemføre de anbefalinger, som kræver lovændringer.
    Med forslaget foreslås det at indføre retningslinjer for udvisning af udlændinge, som har begået kriminalitet, ændre ordningen om betinget udvisning til en advarselsordning og ændre i varigheden af indrejseforbuddet. Jeg vil gerne starte med at knytte et par bemærkninger til lovforslagets enkelte dele.
    Hvad angår retningslinjerne for udvisning af kriminelle udlændinge, foreslås det, at der indføres en række retningslinjer for, hvornår udlændinge i almindelighed kan udvises i overensstemmelse med Danmarks internationale forpligtelser. Som forslaget ser ud lige nu, er det en noget forenklet fremstilling af Den Europæiske Menneskerettighedsdomstols retspraksis, og jeg er helt enig med Institut for Menneskerettigheder i, at retningslinjerne bør bygge på hele den retspraksis, der er, og det vil også sige domme, hvor Den Europæiske Menneskerettighedsdomstol har dømt imod en udvisning. Jeg er enig i de anbefalinger, som fremgår af instituttets høringssvar, og som de også fremlagde for udvalget i går, og vi vil i den forbindelse stille ændringsforslag. Det, der bl.a. mangler, er en række domme, men der mangler også retningslinjer for mindreårige. Der mangler retningslinjer for, hvordan man behandler EU-borgere. Der mangler retningslinjer for, hvordan man kan forstå forudsætningen for, at familien kan eller ikke kan forventes at flytte med. Der mangler retningslinjer for, hvad der menes med et minimum af tilknytning.
    Det er jo vigtigt, at domstolene får hele den internationale domstols retspraksis for, hvordan man skal dømme i de her sager. Når jeg siger det, er det jo, fordi jeg synes, der er behov for, at domstolene har en klar oversigt over, hvordan den hidtidige retspraksis har været, så de ved, hvordan de kan dømme. Derfor synes jeg som udgangspunkt, at den del af forslaget er positiv, altså hvis anbefalingerne fra Institut for Menneskerettigheders medtages.
    Regeringspartierne har jo særlig det seneste års tid arbejdet vedholdende for at sende et budskab til borgerne om, at det er det europæiske menneskerettighedssystem, der har stået i vejen for en rimelig dansk praksis om udvisning af kriminelle udlændinge, og særlig har Domstolen og menneskerettighedskonventionens artikel 8 været taget til indtægt af regeringen for, at Danmark ikke kan føre den udlændingepolitik, man gerne vil. Men som vi kan se, er det helt tydeligt og veldokumenteret i lovforslaget, at det overhovedet ikke er sådan, det forholder sig.
    Så er der advarselsordningen. Det foreslås, at der indføres en tidsubegrænset advarselsordning, i stedet for at personer idømmes en betinget udvisning. I dag idømmes alle personer, der ikke kan udvises, fordi det med sikkerhed strider imod de internationale konventioner, en betinget udvisning med en prøvetid på 2 år. Som jeg læser forslaget, har dette ligesom den betingede udvisning i dag ikke nogen reel betydning for praksis, og derfor ser jeg det som ren symbolpolitik. Regeringen vil gerne sende et stærkt signal om, at man fører en hård og stram udlændingepolitik. Derfor kan Alternativet ikke tilslutte sig den del af lovforslaget.
    Endelig vil man ændre reglerne for længden af indrejseforbuddet. I dag er det sådan, at hvis en person udvises fra Danmark, så gælder der også et indrejseforbud, som følger længden af den idømte straf. I Den Europæiske Menneskerettighedsdomstols udvisningspraksis har længden på indrejseforbuddet indgået som et af elementerne i deres proportionalitetsvurdering i forhold til retten til et familieliv, og det betyder, at der i dag er tilfælde, hvor personer ikke kan udvises, fordi længden af indrejseforbuddet vil være i strid med f.eks. retten til et familieliv. Derfor vil man med forslaget her indføre en hjemmel til at give et kortere indrejseforbud, hvis det betyder, at en person så vil kunne udvises. Advokatrådet påpeger i deres høringssvar, at et indrejseforbud af kort varighed alt efter omstændighederne vil kunne udgøre en krænkelse af Danmarks internationale forpligtelser, herunder børnekonventionen. Derfor kan Alternativet heller ikke bakke op om den del af lovforslaget.
    Kl. 14:45
    For mig og Alternativet handler det her forslag helt grundlæggende om, hvordan vi forholder os politisk til Danmarks forhold til internationale konventioner. På den ene side kan man jo sige, at så længe forslaget er i overensstemmelse med konventionerne, så er det fint nok. Men på den anden side er spørgsmålet jo – og det er et politisk spørgsmål – om vi skal gå til kanten af konventionerne. Det mener jeg ikke vi skal. Jeg mener ikke, at menneskerettighederne er et maksimum, man skal overholde. Jeg mener tværtimod, at de er et absolut minimum, og så mener jeg også, at vi som samfund har et ansvar for de borgere, som vokser op og bor i Danmark. Også selv om man har overtrådt loven, mener jeg, at man er dansker, hvis man har boet her størstedelen af sit liv og Danmark er det eneste land, man reelt har en relation til. Det er jo der, Den Europæiske Menneskerettighedsdomstol kommer ind i billedet, for det er lige præcis også nogle af de ting, man skal tage hensyn til, i forhold til hvordan man kan udvise.
    Alternativet vil som sagt stille en række ændringsforslag og ser frem til udvalgsarbejdet, og i den anledning vil vi også gerne bede om en opdeling af lovforslaget, så hele delen om retningslinjer bliver ét lovforslag. For jeg synes som sagt, det er meget, meget positivt – så den del støtter vi – at man laver retningslinjer for domstolene, vel at mærke hvis de ting, som mangler i retningslinjerne, jævnfør Institut for Menneskerettigheder, bliver taget med. Tak for ordet.
    ",NA,219
"590",14H 38M 0S,"Sofie Carsten Nielsen",FALSE,"100","(RV)",TRUE,"Academic Eduction","
    Tak for det. I Radikale Venstre er vi rigtig glade for, at vi har en europæisk menneskerettighedskonvention, fordi det giver os som individer, som mennesker, jo i Europa, rettigheder, som bestemt ikke er alle mennesker i verden forundt. Og vi kan aldrig, og vi må aldrig tage de rettigheder for givet. Vi kan se os omkring i verden, også nu, og blive bekræftet i, at de kan forsvinde. Vi kan læse bøger og se film, dystopierne står i kø i litteratur og film i øjeblikket, men de giver sig jo også udslag i virkeligheden. Jeg kan i hvert fald ikke lade være med at tænke på den fra Netflix – fordi jeg ikke helt kan afvænne mig; det er der måske andre, der heller ikke kan – og jeg har set de første par sæsoner af The Handmaid's Tale, Tjenerindens Fortælling, som jo virkelig er et dystopisk fremtidsskrækscenarie. Men ikke desto mindre, som forfatteren – det er nemlig også en – Margaret Atwood siger, så tager alt, hvad den serie handler om, udgangspunkt i virkelige hændelser i historien. Der er ikke mange menneskerettigheder tilbage i den fremtidsskrækvision og i det scenarie.
    Vi er til gengæld også i Radikale Venstre rigtig glade for, at vi har Den Europæiske Menneskerettighedsdomstol. Vi er glade for, at den også over tid har tolket dynamisk, fordi verden udvikler sig. For da vi skrev de europæiske menneskerettigheder, var det at være f.eks. homoseksuel ikke accepteret som en grundlæggende rettighed. Det er det da heldigvis i et stort flertal af lande i Europa, ikke alle, men nok til, at det heldigvis er en tolkning, som Den Europæiske Menneskerettighedsdomstol er kommet frem til, nemlig at man selvfølgelig har lige rettigheder, uanset hvilken seksualitet man har. Det er en dynamisk fortolkning, som Den Europæiske Menneskerettighedsdomstol har udviklet over tid, og tak for det.
    Også på det her område, som vi behandler i dag, nemlig hvordan vi behandler kriminelle udlændinge, udlændinge, der har begået grov kriminalitet i et land, er der sket en dynamisk fortolkning. Det støtter vi op om i Radikale Venstre, for også her sker der en udvikling. Derfor er vi i udgangspunktet positivt indstillet over for det her lovforslag. Vi vil ikke holde hånden over nogen som helst kriminelle udlændinge, som kun bruger deres tid i Danmark til at skade andre mennesker, vores samfund. Det tror jeg ikke rigtig der er nogen der vil, og da slet ikke alle de hårdtarbejdende mennesker med udenlandsk baggrund i Danmark, som er ramt af den debat, der hele tiden er, om de kriminelle udlændinge.
    Derfor er vi i udgangspunktet positivt indstillet, men vi tager Institut for Menneskerettigheders indvendinger meget, meget alvorligt, for hvis det her skal gøre en forskel – og vi er vel her i Tinget for at gøre en forskel, for at lave reelle forandringer – skal det også være lovparagraffer, som er til at tolke for domstolene. Derfor er der en række helt konkrete ting fremført af Institut for Menneskerettigheder, bl.a. i deres høringssvar, som ikke er blevet indarbejdet i lovforslaget, og som ville tydeliggøre, hvad det egentlig er, vi har talt om. Uanset hvad vi mener, var det jo det, alle ordførere var inde på, nemlig om det her kommer til at betyde en reel forskel.
    Så vi vil gerne være med til at fremsætte de ændringsforslag, som jeg også tidligere hørte at ordføreren for Alternativet ville fremsætte, og vi vil lade vores afgørelse vedrørende lovforslaget afhænge af, at der kan komme tydeligere afklaring af, hvilke kriterier der skal gælde for udvisning, så domstolene har noget at følge, for det har jo været det, der har været problemet. Men vi bakker fuldt op om, at det kommer, og at vi får en klarere retning på dette.
    ",NA,221
"591",14H 39M 0S,"Inger Støjberg",FALSE,"182","(V)",FALSE,"No Academic Eduction","
    Jeg vil gerne sige tak til ordførerne for modtagelsen af det her lovforslag. Jeg synes sådan set, at debatten har været rigtig fin, og jeg er selvfølgelig glad for at kunne konstatere, at der er et bredt flertal bag det her forslag nu. Det kommer ikke som nogen overraskelse, at det er min helt klare holdning, at kriminelle udlændinge ikke hører hjemme i Danmark. Det er simpelt hen krænkende for min og, tror jeg, rigtig manges retsfølelse, når udlændinge, som vi har budt velkommen her i landet, bruger deres ophold i Danmark til at begå kriminalitet. Det er derfor også vigtigt for regeringen, at vi får strammet reglerne så meget som overhovedet muligt, så vi kan sende et klart og tydeligt signal til de kriminelle udlændinge – et signal om, at kommer man hertil som udlænding og begår alvorlig kriminalitet, er man simpelt hen ikke velkommen, og så skal man udvises.
    Et af initiativerne i bandepakke III fra sidste forår var derfor også, at der skulle nedsættes en arbejdsgruppe, som skulle undersøge mulighederne for i højere grad at udvise udenlandske rockere og bandemedlemmer. Den 12. oktober sidste år afgav den såkaldte udvisningsarbejdsgruppe så fem anbefalinger, som afdækker et yderligere rum for udvisning, som kan anvendes generelt over for kriminelle udlændinge.
    Formålet med lovforslaget, som vi behandler her i dag, er så at gennemføre de af udvisningsarbejdsgruppens anbefalinger, der kræver direkte lovændring. For det første indebærer lovforslaget, at der i lovbemærkningerne opstilles retningslinjer for, hvornår der i almindelighed kan ske udvisning af kriminelle udlændinge, uden at det er i strid med Menneskerettighedsdomstolens praksis. Det foreslår vi, fordi vi ønsker, at vi som lovgivere skal påtage os et større ansvar for, hvordan menneskerettighederne skal fortolkes. Det er også allerede sådan i dag, at hvis en kriminel udlænding kan udvises af Danmark, skal dette ske, medmindre det med sikkerhed er i strid med Danmarks internationale forpligtelser.
    Men i dag foretager domstolene den vurdering, uden at lovgivningsmagten har angivet nærmere retningslinjer for, hvornår der i almindelighed skal ske udvisning af kriminelle udlændinge, uden at det er i strid med menneskerettighederne. Der har udvisningsarbejdsgruppen så vurderet, at det kan have en – om end begrænset – betydning, i forhold til at flere kriminelle udlændinge udvises, hvis vi som lovgivere fastsætter sådan nogle retningslinjer. Det er en vurdering, som jeg har noteret mig at Institut for Menneskerettigheder også er enige i, og som regeringen derfor selvfølgelig også følger op på.
    For når det viser sig, at der er et rum for yderligere udvisninger, skal det rum selvfølgelig udnyttes. Retningslinjerne er fastsat på baggrund af Menneskerettighedsdomstolens praksis, og så kan der jo altid være en diskussion om, hvor mange sager man lige netop har valgt at gennemgå i lovbemærkningerne, og hvorfor lige netop én sag er med, og en anden sag ikke er med, ligesom der kan være en diskussion om, hvilke situationer der kan laves retningslinjer for. Der synes jeg bare at det er vigtigt at sige, at det altså er vores vurdering, at retningslinjerne og gennemgangen af retspraksis i lovforslaget giver et fuldt oplyst og tilstrækkeligt grundlag for domstolenes vurdering af spørgsmålet om udvisning.
    Det er vigtigt at være opmærksom på, at hvis en situation ikke er omfattet af retningslinjerne, vil det jo stadig være sådan, at den pågældende skal udvises, medmindre det med sikkerhed er i strid med Danmarks internationale forpligtelser. Det vil stadig være domstolene, der i de konkrete sager skal vurdere, om det med sikkerhed vil være i strid med menneskerettighederne at udvise en kriminel udlænding, og i den forbindelse står det domstolene frit for at inddrage yderligere praksis fra Menneskerettighedsdomstolen.
    Kl. 14:57
    En anden del af lovforslaget handler om at tydeliggøre virkningen af den nuværende ordning for betinget udvisning. Efter de gældende regler udvises man i dag betinget, hvis domstolen finder, at en udvisning med sikkerhed vil være i strid med Danmarks internationale forpligtelser. En sådan betinget udvisning gives med en prøvetid på 2 år, og som det er almindeligt kendt, betyder en betinget udvisning ikke, at der dermed i alle tilfælde kan udvises ved et nyt strafbart forhold. Det kan der ikke, fordi det fortsat vil være i strid med Danmarks internationale forpligtelser at udvise.
    Med lovforslaget foreslår regeringen konkret, at terminologien om, at en udvisning gøres betinget, forlades, og at der i stedet indføres en ny advarselsordning. I den forbindelse foreslår vi, at en sådan advarselsordning i modsætning til den nuværende ordning med betinget udvisning ikke begrænses af en prøvetid. Samtidig præciseres det med lovforslaget, at det skal indgå som et skærpende element i afvejningen af, om der kan ske udvisning, hvis en udlænding tidligere er blevet tildelt en advarsel.
    Ordningen om betinget udvisning har jo flere gange været til debat – og i virkeligheden også her i dag – men jeg synes, at vi har fundet en god løsning, hvor vi holder fast i, at det skal have en betydning, hvis man én gang er advaret om, at næste gang risikerer man altså, at hammeren falder, men samtidig går vi væk fra hele terminologien om, at en udvisning kan gøres betinget.
    Endelig indebærer lovforslaget, at domstolene i forbindelse med en afgørelse om udvisning får mulighed for at meddele indrejseforbud for en kortere periode end den, der følger af de nuværende, gældende regler. Når en udlænding udvises af Danmark, fastsættes der et indrejseforbud, der betyder, at en udvist udlænding ikke på ny kan indrejse lovligt. I dag har længden af den idømte frihedsstraf automatisk betydning for, hvor længe et indrejseforbud gælder, hvis udlændingen samtidig udvises. Men netop selve varigheden af et indrejseforbud er noget, som Menneskerettighedsdomstolen har sagt har en betydning for, om en udvisning er i strid med konventionen.
    Med lovforslaget foreslår regeringen derfor at stramme reglerne, så domstolene får mulighed for at meddele indrejseforbud for en kortere periode end i dag, vel og mærke kun, hvis det vil betyde, at der så kan udvises, hvor det ellers ikke var muligt at udvise.
    Som jeg startede med at sige, er formålet med lovforslaget at gennemføre de af udvisningsarbejdsgruppens anbefalinger, der kræver lovgivning. Derudover arbejder politiet og anklagemyndigheden og udlændingemyndighederne på at gennemføre udvisningsarbejdsgruppens øvrige anbefalinger. Det drejer sig for det første om, at myndighederne i konkrete sager vil afsøge mulighederne for administrativt at udvise og afvise og også at udvise rockere og bandemedlemmer. Myndighederne vil også inden for gældende ret prøve at udvise rockere og bandemedlemmer administrativt eller at afvise dem i videre omfang, end det sker i dag.
    Det andet drejer sig så om at udbrede best practice mellem de involverede myndigheder, der er i en udvisningssag, så vi sikrer, at oplysningerne om alle relevante forhold tilvejebringes til brug for domstolenes vurdering af udvisningsspørgsmålet.
    Sluttelig vil jeg gerne endnu en gang takke for debatten her i dag. Jeg er selvfølgelig meget glad for, at der er så bred opbakning til lovforslaget her, som der er, og så ser jeg frem til udvalgsbehandlingen. Jeg kan forstå, at der kommer en række skriftlige spørgsmål i udvalgsbehandlingen, og dem vil jeg naturligvis besvare beredvilligt.
    ",NA,223
"592",14H 39M 0S,"Martin Henriksen",FALSE,"70","(DF)",FALSE,"No Academic Eduction","
    Tak for det. Jeg kunne godt tænke mig at spørge, om det er ministeren og regeringens, ministeriets, vurdering, at hvis det her lovforslag bliver gennemført, har man trukket den så langt, som man kan, inden for den europæiske menneskerettighedskonvention, altså, så kan man ikke gå længere i forhold til at stramme yderligere op på udvisningsreglerne og gøre det nemmere at udvise kriminelle udlændinge. Det er bare for forståelsens skyld: Er det opfattelsen?
    ",NA,225
"593",14H 39M 0S,"Inger Støjberg",FALSE,"182","(V)",FALSE,"No Academic Eduction","
    Ja, det er opfattelsen, men jeg kan også sige til hr. Martin Henriksen, at vi jo konstant og hele tiden vil være på jagt for at se, om tingene ændrer sig, og jeg tror jeg sådan set, at det er en almindelig opfattelse, at det jo er en dynamisk størrelse, vi også har med at gøre. Indimellem kan det føles, som om mulighederne indskrænkes, men vi vil hele tiden være på jagt efter at gå til kanten på det her felt – uden tvivl.
    ",NA,227
"594",14H 40M 0S,"Martin Henriksen",FALSE,"70","(DF)",FALSE,"No Academic Eduction","
    Tak for svaret. Det er jo ikke nogen hemmelighed, at i Dansk Folkeparti har vi sådan set ikke noget problem med, hvis man gik ikke bare til kanten, men ud over kanten. Det kan jo være, at udsigten er meget pænere, når man når dertil. Det ved man jo ikke noget om, så lad os da prøve det.
    Men jeg kunne godt tænke mig at spørge til noget lidt andet. Danmark har jo formandskabet for Europarådet, og der skal holdes nogle topmøder, og man arbejder på en erklæring, en topmødeerklæring, fra den danske regerings side. Man kan sige gode og dårlige ting om det udkast til erklæring, der ligger, men jeg kunne godt tænke mig at vide, om det er regeringens ambition, at man kommer igennem med en erklæring, som gør, at man får rykket ved grænserne, sådan at det her måske ikke er det sidste lovforslag, der gør det nemmere at udvise kriminelle udlændinge, men at man måske har en ambition om, at man i forbindelse med en topmødeerklæring får rykket så meget ved grænserne nede i Europarådet og dermed også får rykket ved de grænser, som Den Europæiske Menneskerettighedsdomstol med jævne mellemrum sætter op, i forhold til hvor mange man kan udvise. Er det ambitionen? For hvis det er ambitionen og det lykkes, vil man jo om nogle år måske kunne komme med endnu et lovforslag, som rykker ved grænserne, og som går til kanten – med ministerens egne ord.
    ",NA,229
"595",14H 40M 0S,"Inger Støjberg",FALSE,"182","(V)",FALSE,"No Academic Eduction","
    Jeg kan i hvert fald sige, at regeringen har en meget ambitiøs tilgang. Det ville også være underligt at have andet med det her formandskab, som vi nu har. Om det så kommer til at udmønte sig i flere lovforslag inden for de kommende år, har jeg selvsagt svært ved at sige, men det er klart, som vi også fra regeringens side tidligere har sagt, og som flere ministre også har påpeget, er der jo altså problemstillinger, som vi ønsker at rejse, og det her er ikke det eneste, vi har fokus på.
    ",NA,231
"596",14H 40M 0S,"Josephine Fock",FALSE,"15783","(ALT)",FALSE,"No Academic Eduction","
    Tak. Tak til ministeren for talen. Sådan som jeg forstår ministeren, mener ministeren, at de retningslinjer, der nu ligger i lovforslaget, er tilstrækkelige. Jeg hørte ministeren sige, at der er et fuldt, oplyst og tilstrækkeligt grundlag. Samtidig siger ministeren, at vi skal udvise, medmindre det med sikkerhed vil være i strid med Danmarks internationale forpligtelser. Det der med, medmindre det er i strid med Danmarks internationale forpligtelser, fører jo lige præcis hen til domspraksis. Og det er derfor, det undrer mig, at man ikke har taget samtlige domme med, som bl.a. Institut for Menneskerettigheder nævner, hvor der jo er en række domme, som både udviser, men også ikke udviser. For vi skal jo lige præcis overholde menneskerettighederne, som ministeren heldigvis også siger, og derfor er det vel vigtigt, at hele grundlaget ligger der, bl.a. nogle domme om udlændinge, som er født eller opvokset i Danmark, som har familie. Der mangler fire sager, hvor domstolen fandt, at der ikke kunne udvises. Det er bare ét eksempel. Men der er jo både domme, som kan udvise, og domme, der ikke kan udvise, som ikke er taget med. Jeg er jo på linje med Institut for Menneskerettigheder, i forhold til at det er et ufyldestgørende grundlag, og jeg synes, vi skal hjælpe domstolene så godt som muligt.
    ",NA,233
"597",14H 40M 0S,"Inger Støjberg",FALSE,"182","(V)",FALSE,"No Academic Eduction","
    Som jeg også sagde i min tale, er jeg godt klar over, at der kan være en diskussion om, om der var nogle domme, der skulle have været med, og nogle andre, der ikke skulle, og hvorfor er det lige præcis sådan her – skulle alle have været med? Jeg mener nu, at der er en fyldestgørende gennemgang i det, der er lagt frem her. Men der tror jeg også bare, man må sige, at det måske er, jeg ved ikke, om man kan sige smag og behag; det kan man se forskelligt på, men jeg mener nu, at det er fyldestgørende, som det er her.
    ",NA,235
"598",14H 40M 0S,"Josephine Fock",FALSE,"15783","(ALT)",FALSE,"No Academic Eduction","
    Det er Institut for Menneskerettigheder i hvert fald ikke enig i, og det er vel vigtigt, at vi hjælper domstolene, så vi ikke kommer til at overtræde de internationale forpligtelser, vi har. Og jeg må sige, at når man læser de domme, der er taget med, går de jo i en klar retning af, at det er de domme, der taler for en udvisning, hvorimod de domme, der taler imod en udvisning, er lidt mere udeladt, hvis jeg må tillade mig at sige det sådan. Skal jeg tolke det derhen – det håber jeg da ministeren vil afkræfte – at grunden til, at de ikke er taget med, er, at ministeren i virkeligheden vil gå til kanten, så hun er villig til at tage nogle sager ved Den Europæiske Menneskerettighedsdomstol?
    ",NA,237
"599",14H 40M 0S,"Inger Støjberg",FALSE,"182","(V)",FALSE,"No Academic Eduction","
    Det skal tolkes sådan, at jeg mener, at det her er fyldestgørende.
    ",NA,239
"600",14H 41M 0S,"Nikolaj Villumsen",FALSE,"68","(EL)",FALSE,"No Academic Eduction","
    Tak for det. Først vil jeg starte med at rose regeringen for at have ændret holdning og droppet sin kritik af den dynamiske fortolkning af menneskerettighederne, som foregår ved Den Europæiske Menneskerettighedsdomstol. Det er jo positivt, og jeg forventer selvfølgelig også, at det kommer til at blive taget med, sådan at regeringen vil droppe sit angreb på Menneskerettighedsdomstolen, som man ellers har brugt det danske formandskab for Europarådet til at gøre hidtil. Men det var ikke derfor, jeg skrev mig på.
    Når jeg skrev mig på, var det, fordi det undrer mig meget, at ministeren fuldstændig afviser den opfordring, der er kommet fra Institut for Menneskerettigheder, som jo ikke mener, at der er et tilstrækkeligt billede, og ministeren sagde både i sin tale, at man ville afvise den, og nu også i et svar på et spørgsmål fra fru Josephine Fock.
    Så vil jeg bare spørge: Hvorfor ikke tage de ti domme med, som Institut for Menneskerettigheder opfordrer til at man tager med? Og hvad for en konsekvens ville det have haft, hvis man havde taget dem med?
    ",NA,241
"601",14H 41M 0S,"Inger Støjberg",FALSE,"182","(V)",FALSE,"No Academic Eduction","
    I og med at jeg mener at det her er fyldestgørende, så vil det jo netop formodentlig ikke have nogen konsekvens. Jeg mener, det her er fyldestgørende, og derfor er det gjort, som det er gjort.
    ",NA,243
"602",14H 42M 0S,"Nikolaj Villumsen",FALSE,"68","(EL)",FALSE,"No Academic Eduction","
    Det var jo ikke noget argument. Når jeg spørger, er det, fordi vi i går havde et foretræde fra Institut for Menneskerettigheder, som sagde, at der var de her ti domme, som de mente var relevante at få med. Flertallet af de domme var domme, hvor der var sket en udvisning, og som altså kunne trække i retning af, at det ville blive lettere at udvise kriminelle udlændinge, og et mindretal af de domme var nogle, hvor der ikke var sket en udvisning, og som måske kunne trække i den anden retning. Der synes jeg da bare det er relevant, at ministeren, når man mener, det er et fuldstændig fyldestgørende billede, man har i de her retningslinjer, oplyser Folketinget om, hvorfor det ikke er relevant at tage de ti domme, som Institut for Menneskerettigheder anbefaler, med.
    ",NA,245
"603",14H 42M 0S,"Inger Støjberg",FALSE,"182","(V)",FALSE,"No Academic Eduction","
    Altså, jeg tror nu nok, at den henvendelse, der ligger fra Institut for Menneskerettigheder, først er tilflydt ministeriet i dag, så derfor har jeg endnu ikke haft lejlighed til at se på det. Men umiddelbart mener vi, det er fyldestgørende, som det er lagt frem her. Og det er jo svært at svare hr. Nikolaj Villumsen anderledes end fru Josephine Fock, i og med at det er det samme spørgsmål, der bliver stillet. Så det ville nok være mere underligt, hvis jeg svarede forskelligt på selv samme spørgsmål.
    ",NA,247
"604",14H 42M 0S,"Christian Rabjerg Madsen",FALSE,"15762","(S)",TRUE,"Academic Eduction","
    Tak for det. Jeg kan forstå på ministeren, at henvendelsen fra Institut for Menneskerettigheder først er kommer til ministeriet i dag eller i går, så det kan være, at det svarer på mit spørgsmål. Men jeg hører sådan set Jonas Christoffersen derhen, at der er en række domme, som tilsyneladende skaber en præcedens, og som åbner op for, at danske domstole kan udvise mere, end de gør i dag – en række domme, som man ikke har taget med i det her arbejde.
    Så hvis det er korrekt, at det er opfattelsen fra Institut for Menneskerettigheders side, er det så en dialog, ministeren ønsker at tage med instituttet og prøve at få de domme, som udvider muligheden for at udvise, med i det her arbejde, sådan at de domme og den præcedens kan komme med i den ændring af forarbejderne til udlændingeloven, som ministeren er ved at foretage her?
    ",NA,249
"605",14H 42M 0S,"Inger Støjberg",FALSE,"182","(V)",FALSE,"No Academic Eduction","
    Jeg kan i hvert fald sige, at jeg ikke holder mig tilbage for en dialog, heller ikke med Institut for Menneskerettigheder.
    ",NA,251
"606",14H 42M 0S,"Christian Rabjerg Madsen",FALSE,"15762","(S)",TRUE,"Academic Eduction","
    Det synes jeg er positivt. Jeg synes jo, at vi skal gå så langt, som vi overhovedet kan, i forhold til at få udvist kriminelle udlændinge og tage alle de domme med, som udvider det handlerum for de danske domstole.
    Jeg vil gerne som afslutningsspørgsmål spørge ministeren, om ministeren kan garantere, at vi med den her lovændring vil se en stigning i antallet af domme, som fører til udvisning af kriminelle udlændinge. Det må jo være det, der er målsætningen med den lovgivning, vi behandler i dag.
    ",NA,253
"607",14H 42M 0S,"Inger Støjberg",FALSE,"182","(V)",FALSE,"No Academic Eduction","
    Det kan ikke siges mere klart, end at det præcis er målsætningen. Jeg er fuldstændig enig med Socialdemokratiet og dermed også med hr. Christian Rabjerg Madsen i, at vi skal udvise så mange som overhovedet muligt, når det handler om kriminelle udlændinge.
    ",NA,255
"608",14H 42M 0S,"Merete Riisager",FALSE,"73","(LA)",TRUE,"Academic Eduction","
    Dansk Folkeparti har med B 68 fremsat et forslag, som pålægger regeringen inden udgangen af 2018 at iværksætte de nødvendige regelændringer, der medfører, at statstilskud til friskoler, hvor over halvdelen af eleverne har en udenlandsk baggrund, betinges af, at den pågældende skole kan dokumentere, at den ikke modvirker de udenlandske elevers integration i det danske samfund.
    Lad mig starte med at sige, at regeringen ikke kan støtte forslaget. Regeringen vil ikke acceptere, at skoler, der ikke lever op til friskolelovens krav om frihed og folkestyre, modtager statstilskud. Derfor indgik vi i november – for mindre end et halvt år siden – en aftale med et bredt flertal i Folketinget, herunder Dansk Folkeparti, om at styrke tilsynet med de frie grundskoler. Der er ti initiativer i aftalen, bl.a. whistleblowerordningen, forbud mod anonyme donationer over 20.000 kr., et stærkere tilsyn med kravet om uafhængighed og flere uanmeldte tilsyn.
    I aftalen indgår også en godkendelsesordning for nye frie grundskoler. Det er en ny måde at tænke på. Ordningen skal sikre, at nye skoler fra første dag lever op til friskolelovens friheds- og folkestyrekrav. Der er nedsat en arbejdsgruppe, som skal komme med forslag til, hvad det er for kriterier, der skal lægges vægt på, når nye frie grundskoler skal godkendes. Jeg synes, vi skal lade arbejdsgruppen komme med sit forslag.
    Med aftalen fra november 2017 sikrer vi også, at der i sager om friheds- og folkestyrekravet skal være mulighed for at straksafgøre, dvs. uden forudgående skærpet tilsyn, at en skole ikke længere kan være en fri grundskole efter friskoleloven og dermed heller ikke modtage statstilskud. Tilsynet med skolernes overholdelse af friheds- og folkestyrekravet er også styrket i forbindelse med to politiske aftaler i foråret 2016.
    Regeringen kan konstatere, at stramningerne virker. Der er flere skoler, som har fået frataget statstilskuddet, og en række yderligere skoler er sat under skærpet tilsyn med fokus på bl.a. friheds- og folkestyrekravet og uafhængighedskravet. Aftalen fra november 2017 bliver udmøntet i det lovforslag, som vi førstebehandlede den 15. marts i år. Det er altså konkrete virkemidler, som følgende partier har indgået aftale med regeringen om: Dansk Folkeparti, Socialdemokratiet, Radikale Venstre og Socialistisk Folkeparti. Det er en aftale om konkrete virkemidler, som ikke er implementeret endnu. Jeg synes med andre ord, at man må lade de indgåede aftaler virke, før man fremsætter nye beslutningsforslag.
    I forhold til det fremsatte forslag er det vurderingen, at der ikke umiddelbart er saglige og proportionelle grunde til at forskelsbehandle frie grundskoler, hvor over halvdelen af eleverne har udenlandsk baggrund, og som i øvrigt lever op til friskolelovens krav, herunder friheds- og folkestyrekravet.
    Den foreslåede tilskudsbetingelse, hvor der bl.a. tages udgangspunkt i elevernes baggrund, rejser væsentlige spørgsmål i forhold til forbuddet mod forskelsbehandling i grundlovens § 70. I grundlovens § 70 er det bl.a. fastsat, at ingen kan berøves adgang til fuld nydelse af borgerlige og politiske rettigheder på grund af sin afstamning. Forslaget rejser også væsentlige spørgsmål i forhold til Danmarks internationale forpligtelser, dvs. Den Europæiske Menneskerettighedskonventions artikel 14 sammenholdt med artikel 2 i tillægsprotokollen om retten til uddannelse. Forskelsbehandling er i henhold til Den Europæiske Menneskerettighedskonvention kun berettiget, hvis den forfølger et anerkendelsesværdigt formål. Endvidere skal der være proportionalitet mellem det anvendte middel og det formål, der forfølges. Det er regeringens vurdering, at det ikke er tilfældet med det fremsatte forslag.
    Regeringen deler Dansk Folkepartis ambition om at få sat en stopper for friskoler, der modarbejder integration og hele det værdigrundlag, som er fuldstændig forventeligt at man driver skole på baggrund af. Det har vi også taget konkrete skridt til at få gjort. Men der er allerede indgået aftaler om væsentlige nye skridt i denne sammenhæng, nemlig så sent som i november 2017, og vi må give plads til, at de nye initiativer virker. Og jeg vil bare for god ordens skyld sige, at eventuelle nye tiltag selvfølgelig skal være inden for rammerne af grundloven og de internationale konventioner. Vi er nok den første regering, som har gjort en så systematisk indsats for at sikre, at friheds- og folkestyrekravet overholdes, og det vil vi vedblive med at gøre. Tak for ordet.
    ",NA,108
"609",14H 42M 0S,"Alex Ahrendtsen",FALSE,"18","(DF)",TRUE,"Academic Eduction","
    Tak. Fra Dansk Folkepartis side kvitterer vi også for det samarbejde, vi har med ministeren, om at skærpe tilsynet med muslimske friskoler, men det handler dette beslutningsforslag jo ikke om. Det er jo fremsat, fordi Socialdemokraterne har foreslået det i medierne, men ikke har haft tid til at fremsætte det selv. Spørgsmålet er så, hvorfor regeringen dog siger nej til det. I regeringens ghettoplan på side 25 står der, at man vil lægge et loft på 30 pct. på daginstitutioner, så hvorfor i alverden siger man ikke bare ja til det her beslutningsforslag? Regeringens ghettoplan indeholder ikke bare offentlige daginstitutioner, men så sandelig også de private. Så regeringen kan jo egentlig bare gøre det, den gør i ghettoplanen, og sige ja til det her beslutningsforslag, for det er stort set det samme. Det handler jo om de private friskoler. Der er en parallelitet mellem regeringens ghettoplan og dette forslag. Hvorfor siger man ikke ja til det?
    ",NA,110
"610",14H 43M 0S,"Merete Riisager",FALSE,"73","(LA)",TRUE,"Academic Eduction","
    Jeg sætter stor pris på det tætte og gode samarbejde med Dansk Folkeparti, det gør jeg, men jeg synes også, at man skylder at give aftaler den tid, som de bør have. Som jeg lige sagde i min tale, er det sådan, at aftalen fra november 2017 blev udmøntet i det lovforslag, som vi førstebehandlede den 15. marts i år. Det er ikke ret lang tid siden, at vi har stået her og lovbehandlet stof, som skal ud og arbejde. Og det er mit ansvar som minister, både at vi holder os inden for de forpligtelser, vi har i forhold til grundloven og international lovgivning, men også at vi gør tingene ordentligt i forhold til de mennesker, der skal arbejde med loven. Derfor synes jeg, at det er noget forhastet at komme med det her beslutningsforslag. Jeg forstår godt, at man i Dansk Folkeparti vil fremsætte et beslutningsforslag, som tydeliggør intentionen, men samtidig søger jeg også, man kan sige den langmodighed, der gør, at vi faktisk kan få de ting, som vi sammen har vedtaget, og som er rigtig gode, til at virke.
    ",NA,112
"611",14H 43M 0S,"Alex Ahrendtsen",FALSE,"18","(DF)",TRUE,"Academic Eduction","
    Jeg vil gerne bede ministeren om at svare på mit spørgsmål: Hvorfor har regeringen i sin ghettoplan lagt et loft på 30 pct. tosprogede i daginstitutioner, både private og offentlige, i ghettoområder, og hvorfor kan man så ikke i samme ombæring sige ja til dette forslag, som stort set er det samme, det handler bare om private friskoler? Det vil jeg gerne have svar på.
    ",NA,114
"612",14H 43M 0S,"Merete Riisager",FALSE,"73","(LA)",TRUE,"Academic Eduction","
    I regeringens ghettoplan kommer der flere børn og unge med migrantbaggrund ind i daginstitutionerne, al den stund at man laver et greb, hvor man simpelt hen hiver flere børn ind i daginstitutionerne. Det er ikke et greb, jeg som liberal normalt vil være særlig glad for, men det gør vi specifikt, fordi der er nogle børn her, som risikerer at blive svigtet. Det betyder et større pres på nogle daginstitutioner, og derfor har man også taget konsekvensen og lavet en regulering. Det er en balance, hvor meget regulering man skal lave. Det, jeg er meget optaget af, er, at vi laver et indgreb i forhold til integration, som er virkningsfuldt, men at vi heller ikke generer borgerne, sådan som de er flest. Så det er baggrunden for det daginstitutionsgreb, man laver der. Når det gælder det beslutningsforslag, der ligger på bordet, er vurderingen, at det er på kollisionskurs med de forpligtelser, vi i øvrigt har juridisk.
    ",NA,116
"613",14H 43M 0S,"Martin Henriksen",FALSE,"70","(DF)",FALSE,"No Academic Eduction","
    Tak for det. Ministeren nævnte en arbejdsgruppe, som skulle kigge på det her område og se, om man kunne gøre mere. Så spørgsmålet vil være, om ministeren så vil være indstillet på, at det her forslag – hvis det er, man ikke ønsker at støtte det her og nu – kunne indgå i den arbejdsgruppe, og at arbejdsgruppen så kunne vurdere, om det var noget, man kunne indføre på et senere tidspunkt. For jeg går ud fra, vi er enige om, at i forhold til integration osv. ville det bedste være, hvis vi kunne lukke helt ned for de skoler, som vi taler om her.
    ",NA,118
"614",14H 43M 0S,"Merete Riisager",FALSE,"73","(LA)",TRUE,"Academic Eduction","
    Hr. Martin Henriksen er jo ikke normalt inde over undervisningsområdet, og derfor vil jeg lige samle op. For det, vi har gjort, er, at vi har nedsat en arbejdsgruppe, som ikke skal komme med forslag i øst og vest, men som helt konkret skal definere, hvad det er, vi skal sikre os, når vi giver tilladelse til, at en ny skole starter. Det er en fuldstændig ændring af den måde, man starter friskole op på i Danmark, for i dag kan man bare meddele Undervisningsministeriet, at man starter en friskole. Det vil man ikke kunne fremadrettet, der skal man indsende en form for ansøgning, og den skal så verificeres. Det vil sige, at man slet ikke få lov til at starte en friskole, hvis man ikke kan, hvad skal man sige, verificere, at man kan leve op til den gældende lovgivning.
    ",NA,120
"615",14H 45M 0S,"Martin Henriksen",FALSE,"70","(DF)",FALSE,"No Academic Eduction","
    Men der ville vel ikke være noget til hinder for – hvis ministeren f.eks. har den opfattelse, at det ville være fornuftigt – at arbejdsgruppen også kiggede på, om det beslutningsforslag, der ligger her, kunne implementeres på et senere tidspunkt. Det kunne ministeren jo bede arbejdsgruppen om at vurdere. Jeg er sikker på, at der ikke vil være modstand mod det, for man kan høre på den retorik, der er rundtomkring, at folk egentlig synes, der er nogle gode takter i det. Man kan bare ikke støtte forslaget, som det ligger. Så vil ministeren bede arbejdsgruppen om det? Det er det ene spørgsmål
    Det andet spørgsmål er: Ministeren sagde, at det var forhastet. Altså, det her beslutningsforslag fra Dansk Folkepartis side kommer for hurtigt, må man forstå. Er det så bare et spørgsmål om, hvornår forslaget træder i kraft? For vi kan da sagtens diskutere, om forslaget skal træde i kraft på et senere tidspunkt – et tidspunkt, hvor det måske er mere belejligt for regeringen, og hvor regeringen jo så har haft tid til at arbejde det ordentligt igennem. Så hvis det er et spørgsmål om, hvornår beslutningsforslaget skal træde i kraft, så kan vi selvfølgelig diskutere det.
    Er ministeren indstillet på at diskutere, hvornår det træder i kraft? Og hvis det er, at vi måske rykker tidspunktet for, hvornår det træder i kraft, vil det så gøre, at man måske er mere indstillet på at støtte det fra regeringens side?
    ",NA,122
"616",14H 45M 0S,"Merete Riisager",FALSE,"73","(LA)",TRUE,"Academic Eduction","
    Tak. Den arbejdsgruppe, som jeg nævnte, er en arbejdsgruppe bestående af forskere og forskellige religionskyndige og skolekyndige folk, som skal definere, hvad det er, der skal til, hvis man skal have lov til at starte en fri grundskole. Det er en svær balanceøvelse, fordi der jo står i grundloven, at man må starte en fri grundskole. Så det er noget, de skal tænke nøje over. Men det ville ikke være relevant, kan man sige, at lægge det her beslutningsforslag over i den arbejdsgruppe.
    I forhold til det forhastede i det er det simpelt hen det, at jeg synes, der er en ordentlighed i, at når man har lavet fælles aftaler, så lader man også de aftaler virke. Det er jo normalt den måde, vi arbejder på i Folketinget. Og jeg savner måske også i nogen grad, at de partier, som er meget driftige på det her område, anerkender, at der faktisk er en regering, som systematisk går ind og regulerer det her område på en helt anden måde, end man har set hidtil.
    ",NA,124
"617",14H 47M 0S,"Jacob Mark",FALSE,"15788","(SF)",FALSE,"No Academic Eduction","
    Tak for det. Kan ministeren hjælpe mig med at opklare, hvor der står i grundloven, at man har ret til et friskole- eller privatskoletilbud, og at man har ret til finansiering af et friskole- eller privatskoletilbud? For det kan jeg ikke huske.
    ",NA,126
"618",14H 47M 0S,"Merete Riisager",FALSE,"73","(LA)",TRUE,"Academic Eduction","
    Jeg kan ikke huske den måde, formuleringen er på, den kan jeg sende til SF's ordfører. Men det er jo borgerens ret til at starte en fri grundskole, som er defineret i grundloven, og det er rigtig væsentligt. Så fungerer de frie grundskoler så i et samfund som det danske sådan, at der også skal være en balance i, at alle mulige forskellige typer af forældre skal kunne tilvælge en fri grundskole, og det er bl.a. derfor, vi har løftet koblingsprocenten. Det er, fordi vi ikke synes, at de frie grundskoler kun skal være for folk, der er velbjærgede.
    ",NA,128
"619",14H 48M 0S,"Jacob Mark",FALSE,"15788","(SF)",FALSE,"No Academic Eduction","
    Jeg tror, vi sammen skal lave sådan en studiekreds, hvor vi finder ud af, hvad det egentlig er, der står. Som jeg husker det, er der undervisningspligt, men jeg er ikke sikker på, der står i grundloven, at man har ret til at starte en friskole og få tilskud til det. Og under alle omstændigheder er det vel politikerne, der bestemmer, hvad det er, vi gerne vil bruge skatteborgernes penge på, hvad vi gerne vil give tilskud til. Og det, som jeg synes er lidt interessant – uden at være fuldstændig enig i alt, hvad der står i det her forslag – er, at det her forslag har som formål, at vi ikke bruge skattekroner på noget, der modvirker integration. At modvirke integration kan jo godt være noget andet, end at man bryder med friheds- og folkestyrekravet.
    Mener ministeren, der er forskel på 1) at modvirke integration, og 2) at man decideret bryder med friheds- og folkestyrekravet, fordi for mig er det to forskellige ting?
    ",NA,130
"620",14H 48M 0S,"Merete Riisager",FALSE,"73","(LA)",TRUE,"Academic Eduction","
    Altså, når vi har frie grundskoler i Danmark, er det, fordi borgerne selv skal kunne være med til at definere, hvad det er for en skole. Derfor synes jeg, vi skal passe meget på med at sidde herinde og lige pludselig begynde at detailregulere, hvad det så er for en type skole, de skal levere, for så har vi ikke længere frie grundskoler. Men det er klart, at når det handler om de helt overordnede rammer i loven, f.eks. at man skal levere skole på et demokratisk grundlag, så er det fuldstændig rimelige krav, og jeg har ingen problemer med at fratage skoler, som ikke leverer på den dagsorden, deres tilskud. Og det har vi også gjort.
    ",NA,132
"621",14H 48M 0S,"Mattias Tesfaye",FALSE,"15770","(S)",FALSE,"No Academic Eduction","
    Tak. Andelen af elever på muslimske friskoler er steget kraftigt de seneste år, fra ca. 3.500 til cirka 5.500 på under et årti, og det mener vi er bekymrende. For det er udtryk for, at børn i stigende grad vokser op adskilt på baggrund af etnicitet og religiøsitet. Vi har en integrationspolitik i det her land. Vi var faktisk det første land i verden, der fik en egentlig integrationslov. Den blev vedtaget, mens socialdemokraten Thorkild Simonsen var indenrigsminister i slutningen af 1990'erne, og den bygger grundlæggende set på den tanke, at politikerne aktivt må gribe ind for at sikre, at de mennesker, der kommer hertil, bliver spredt ud i hele samfundet for at blive en aktiv del af samfundet, for at blive medborgere.
    At være medborger er et godt begreb, for det signalerer mere end blot det, at mennesket er til stede og accepterer det samfund, der omgiver det. Det signalerer deltagelse. Jeg er faktisk meget enig med den nye tyske indenrigsminister, Horst Seehofer, der for nylig udtalte til en tysk avis :
    »Muslimer må leve med os, ikke ved siden af os eller imod os. For at opnå det har vi brug for gensidig forståelse og hensyntagen. Det opnår man kun, hvis man taler med hinanden«.
    Den samtale svækkes af den stigende opdeling, der foregår i samfundet. De muslimske friskoler er ikke årsag til den her opdeling, men de styrker tendensen, ikke fordi de er muslimske, men fordi de praktisk taget kun tiltrækker børn fra familier med rødder i udlandet. Det undergraver Folketingets integrationspolitik, det undergraver Socialdemokratiets ambitioner om medborgerskab, og det svækker samhørigheden og dermed solidariteten i samfundet. Og det sker endda med et kraftigt og stigende statsligt tilskud. Det er uholdbart i længden, det må enhver kunne se.
    Debatten om muslimske friskoler har vi ikke kun i Danmark. Den findes også i vores nabolande. I Sverige har en række sager med muslimske friskoler ført til, at flere partier, herunder det svenske socialdemokrati, helt vil forbyde dem, mens der i Norge slet ikke findes muslimske friskoler, fordi den norske lovgivning allerede har taget hensyn til at undgå det. Derfor har vi danske socialdemokrater gennem et stykke tid arbejdet for at sikre blandede skoler. Vi ønsker ikke parallelle uddannelsessystemer, hvor elever med udenlandsk baggrund i stigende grad går på nogle skoler, mens elever med dansk baggrund går på andre.
    Vores forslag har været, at der ikke bliver betalt statsstøtte til friskoler, hvor flertallet af eleverne enten selv er indvandret eller har to forældre, som er indvandret. Vi har selv ønsket, at regeringen skulle indkalde Folketingets partier til forhandling om det her, så vi kunne få en samlet revision af tilskudssystemet og en politisk aftale, der tager højde for de dilemmaer, der naturligvis vil opstå i forbindelse med sådan en lovændring. Vi har også rejst kravet i forbindelse med de forhandlinger, ministeren lige har været inde på. Men det har regeringspartierne, Venstre, De Konservative og Liberal Alliance, ikke ønsket. Det synes vi er ærgerligt.
    Vi tror, at sådan en forhandling ville have kunnet få en række vigtige spørgsmål afklaret. Det er f.eks. afgørende for os, at et nyt tilskudssystem, der i praksis vil fratage de her friskoler støtten, ikke fører til, at de omkringliggende folkeskoler alene skal stå med hele integrationsansvaret for eleverne fra de så lukkede friskoler. Derfor mener vi, at der skal følge en række initiativer med, at et sådant forslag gennemføres. Man kunne f.eks. diskutere, om kommunerne skulle have anvisningsret til de øvrige fri- og privatskoler, som ligger i kommunen. Det er også afgørende for os, at forholdet til både grundloven og de internationale konventioner bliver beskrevet, så vi sikrer en model, der holder sig inden for rammerne af dem.
    Når regeringen afviser forhandlinger om det her, er vi positive over for, at Dansk Folkeparti nu rejser sagen her i Folketingssalen. Vi er også glade for, at Dansk Folkeparti deler vores ønske om at sikre en god integration af børn med udenlandsk oprindelse. Vi tager derfor også godt imod det beslutningsforslag, som vil pålægge regeringen at udarbejde et egentligt lovforslag, og vi planlægger at stemme ja.
    Til slut vil jeg blot sige, at vi også skal huske, hvem den her diskussion egentlig handler om, nemlig børnene. Vores opgave herinde på Christiansborg er at sikre de her børn en god fremtid i Danmark, deres eget land, og det sker bedst sammen med os andre. Og så må ideologisk håndskyhed over for at regulere privatskolerne altså træde et skridt til siden. Og med de ord kan vi støtte beslutningsforslaget.
    ",NA,134
"622",14H 48M 0S,"Anni Matthiesen",FALSE,"168","(V)",FALSE,"No Academic Eduction","
    Tak. Tak for ordførertalen. Jeg har brug for at spørge til, om Socialdemokratiet ønsker sig blandede skoler så højt, at man også er parat til faktisk at overtræde grundloven?
    ",NA,136
"623",14H 49M 0S,"Mattias Tesfaye",FALSE,"15770","(S)",FALSE,"No Academic Eduction","
    Nej, og derfor er vi også glade for det notat, der er kommet fra Justitsministeriet, som netop ikke afviser, at det beslutningsforslag, der her er fremsat, ikke vil være i strid med grundloven eller Den Europæiske Menneskerettighedskonvention.
    ",NA,138
"624",14H 49M 0S,"Anni Matthiesen",FALSE,"168","(V)",FALSE,"No Academic Eduction","
    Der er åbenbart flere måder at læse det notat på. Jeg ser det jo sådan, når jeg læser det notat, vi har modtaget fra Justitsministeriet, at vi netop vil overtræde grundloven og for den sags skyld også Den Europæiske Menneskerettighedskonvention, hvis det er sådan, at man stemmer ja til det her beslutningsforslag. Det ryster mig lidt, at et stort parti som Socialdemokratiet egentlig er parat til at gå så vidt, også fordi bl.a. hr. Lars Aslan Rasmussen jo tidligere har udtalt til Altinget, at man lægger sig fladt ned og stemmer imod, hvis det er sådan, at det strider imod grundloven. Derfor må jeg sige, at det er overraskende, og det vil jeg egentlig gerne have ordførerens kommentarer til, og jeg vil gerne høre, om ordføreren, der står på talerstolen i dag, er enig i det, som hr. Lars Aslan Rasmussen tidligere har udtalt på det her område.
    ",NA,140
"625",14H 50M 0S,"Mattias Tesfaye",FALSE,"15770","(S)",FALSE,"No Academic Eduction","
    Jeg ved ikke, om vi har læst det samme notat fra Justitsministeriet. Altså, hvis Justitsministeriet mener, at det beslutningsforslag, der er fremsat af Dansk Folkeparti, er i strid med grundloven, så synes jeg da, at de skulle have skrevet det i det notat. Det er jo ikke det, der står. De formuleringer, der er i det notat, minder faktisk meget om de formuleringer, vi har hørt i de sidste 10 års burkadebat, som jo er endt med, at der er et lovforslag på vej fra regeringen. Så jeg føler mig egentlig på rimelig sikker grund. Det, vi gør i dag, er jo at behandle et beslutningsforslag, der pålægger regeringen at fremsætte et lovforslag, og vi tager det som en fuldstændig selvfølgelighed, at regeringen ikke vil fremsætte et lovforslag, der er i strid med Den Europæiske Menneskerettighedskonvention eller grundloven.
    ",NA,142
"626",14H 50M 0S,"Alex Ahrendtsen",FALSE,"18","(DF)",TRUE,"Academic Eduction","
    Jeg er jo lidt rystet over, at et stort parti i Folketinget som Venstre kan læse et notat fra Justitsministeriet fuldstændig skævt, for der står ikke, sådan som fru Anni Matthiesen siger, at det er i strid med grundloven eller med menneskerettighedskonventionen. Tværtimod bliver der klart sagt fra Justitsministeriets side, at det rejser vigtige spørgsmål. Hvad er Socialdemokratiets holdning til, at et af partierne læser dette notat så anderledes end os andre, og mener ordføreren ikke, at dette notat egentlig åbner op for, at det er Folketinget, der skal træffe en beslutning? For juristerne siger jo klart, at det rejser væsentlige spørgsmål, men de siger ikke, at det er i strid med grundloven. Dermed har de også sagt: Det er jer politikere, der skal vedtage det her; det er et politisk spørgsmål.
    ",NA,144
"627",14H 50M 0S,"Mattias Tesfaye",FALSE,"15770","(S)",FALSE,"No Academic Eduction","
    Som jeg også sagde i min tale, er det afgørende for os, at lovgivningen altid holder sig inden for grundloven og de europæiske menneskerettighedsregler. Derfor var vi også glade, da vi læste det notat fra Justitsministeriet, som vi synes er mere klart i spyttet end de notater, vi tidligere har set fra Undervisningsministeriet. Så vi føler os på ret sikker grund, og under alle omstændigheder vil et lovforslag, der bliver fremsat – det er jo først i forlængelse af lovforslaget, at vi ændrer den danske lovgivning – også være i overensstemmelse med både grundloven og konventionen.
    Så jeg betragter egentlig lidt spørgsmålene fra Venstre her som et udtryk for, at partiet godt kan se, at de politisk er endt på den forkerte side af stregen. For enhver, der kender til udviklingen på de muslimske friskoler, ved godt, at det undergraver den integrationspolitik, som et meget bredt flertal af Folketinget har forfulgt nu i to årtier. Derfor er jeg også ret overbevist om, at den her diskussion ender med, at vi vil få nogle regler, som kommer til at ligne dem i vores nabolande. Altså, vi skal hen i retning af, at på alle skoler, uanset om det er folkeskoler eller privatskoler, kommer flertallet af eleverne fra familier med dansk baggrund, så vi sikrer, at vi lærer hinanden at kende i det her land, og at vi ikke lever parallelt ved siden af hinanden.
    ",NA,146
"628",14H 51M 0S,"Alex Ahrendtsen",FALSE,"18","(DF)",TRUE,"Academic Eduction","
    Jeg er glad for, at hr. Mattias Tesfaye har læst notatet på samme måde, som vi har i Dansk Folkeparti. Dermed er der to store partier, som nu læser Justitsministeriets notat på den måde, at det ganske klokkeklart siger, at det ikke er i strid med grundloven eller konventionerne. Hvad er ordførerens holdning til, at regeringen så hårdnakket påstår, at det er i strid med grundloven, når notatet jo siger det modsatte?
    ",NA,148
"629",14H 51M 0S,"Mattias Tesfaye",FALSE,"15770","(S)",FALSE,"No Academic Eduction","
    Jeg kan godt høre, hvor Dansk Folkepartis ordfører vil hen, men jeg har ikke noget behov for at polemisere med regeringen. Jeg vil bare sige, at vi er glade for det notat, der ligger, for det giver Folketinget mulighed for at ændre lovgivningen i retning af det, Socialdemokratiet ønsker, nemlig at vi skal gå i skole sammen, og det betyder også, at der kun udbetales de her millionstore statslige tilskud til skoler, som kan dokumentere, at de har en blandet elevsammensætning. Vi skal ikke have udbetalinger fra statskassen i millionklassen til skoler, som undergraver Folketingets integrationspolitik.
    ",NA,150
"630",14H 51M 0S,"Carolina Magdalene Maier",FALSE,"15778","(ALT)",TRUE,"Academic Eduction","
    Tak. Man skal jo høre meget, før ørerne falder af her i Folketingssalen. Nu bliver det lige pludselig en diskussion, om det her forslag er i strid med grundloven eller ej, men vi kunne jo også tage og forholde os til det, som Justitsministeriet reelt skriver. Jeg vil egentlig gerne læse det op, for det lyder, som om der er lidt tvivl om det, men det, der står i det notat fra Justitsministeriet, er:
    Det vurderes, at en fratagelse af statstilskuddet, med henvisning til at en vis andel af eleverne har udenlandsk baggrund, vil være udtryk for indirekte diskrimination. Det vurderes endelig, at dette også gør sig gældende, hvis der indføres en særlig betingelse, der alene skal gælde for friskoler med en andel af elever med udenlandsk baggrund på over 50 pct., hvorefter statsstøtten betinges af, at den pågældende friskole kan dokumentere, at den ikke modvirker integrationen.
    Det er på den anførte baggrund Justitsministeriets umiddelbare vurdering, at forslaget rejser væsentlige spørgsmål i forhold til grundlovens § 70.
    Hvordan kan Folketingets største parti vil sige ja til et beslutningsforslag, som rejser væsentlige spørgsmål på baggrund af grundlovens § 70?
    ",NA,152
"631",14H 51M 0S,"Mattias Tesfaye",FALSE,"15770","(S)",FALSE,"No Academic Eduction","
    Vi har et problem med at vedtage lovgivning, som er i strid med grundloven. Vi har ikke noget problem med, at der bliver rejst væsentlige spørgsmål, så længe der kommer nogle svar, som klart giver udtryk for, at det er inden for rammerne af grundloven og konventionerne.
    Det her notat ligner masser af de notater, vi har set på udlændingeområdet de sidste mange år, som – synes jeg – helt rimeligt siger med en juridisk baggrund, at her er noget, der skal diskuteres, men hvis det var juristernes vurdering, at det beslutningsforslag, der er lagt frem fra Dansk Folkeparti, var i strid med grundloven, så ville det hundrede procent stå i det her notat. Så vi læser det her, som om vi er på ret sikker grund, og hvis Alternativet læser det anderledes, må de jo forfølge det standpunkt, men det er ikke vores.
    ",NA,154
"632",14H 53M 0S,"Carolina Magdalene Maier",FALSE,"15778","(ALT)",TRUE,"Academic Eduction","
    Jeg læser det da på en anden måde. Jeg finder det meget bekymrende og alvorligt, når vores lands justitsministerium i et svar til Folketingets Undervisningsudvalg skriver, at et beslutningsforslag rejser væsentlige spørgsmål i relation til grundloven. Det tager jeg da virkelig alvorligt. Det er noget andet, hvis jeg skulle læse det og tænke, at der ikke står, at det er i strid med grundloven, så derfor kan godt gå med til det. Skal det danne præcedens for den måde, vi vedtager lovgivning i Folketinget, altså at hvis der står, at noget rejser væsentlige spørgsmål i forhold til grundloven, er det okay, lige meget hvad vi snakker om?
    ",NA,156
"633",14H 54M 0S,"Mattias Tesfaye",FALSE,"15770","(S)",FALSE,"No Academic Eduction","
    Der er ingen grund til panik. Det, vi diskuterer nu, er et beslutningsforslag. Jeg signalerer meget tydeligt både i min ordførertale og i de besvarelser, jeg kommer med nu, at hvis vi skal støtte et lovforslag, skal det selvfølgelig holde sig inden for rammerne af grundloven og de internationale konventioner. Det, vi diskuterer i dag, er jo et beslutningsforslag fra Dansk Folkeparti, der pålægger regeringen at udarbejde sådan et lovforslag. Det tager vi helt stille og roligt. Hvis der i forbindelse med udarbejdelsen af sådan et lovforslag er behov for at besvare de her væsentlige spørgsmål – og det formoder jeg der er – så regner vi da med, at der både i ministeriet i udarbejdelsen af lovforslaget og i forbindelse med høringsrunden ved sådan et lovforslag også vil blive besvaret de væsentlige spørgsmål. Hvis det så ender med en konklusion, som siger, at det her ikke kan lade sig gøre, og at vi som det eneste skandinaviske land ikke kan realisere det inden for grundloven, kan vi selvfølgelig ikke støtte det. Det er jo slet ikke der, vi er nu. Det, vi skal forholde os til, er, om vi ønsker, at der skal sendes millioner af statskroner i retning af noget, der modvirker integration.
    ",NA,158
"634",14H 55M 0S,"Henrik Dahl",FALSE,"15800","(LA)",TRUE,"Academic Eduction","
    På side 4 i Justitsministeriets vurdering står der, at fratagelse af statstilskud til friskoler udgør en berøvelse af adgangen til en borgerlig rettighed. Det kræver jo nogle tungtvejende og saglige grunde, når man fratager folk deres borgerlige rettigheder. Hvis der kommer sådanne tungtvejende og saglige grunde frem, vil man så – hvad skal vi sige? – rette ind efter det og så erkende, at den måde, hvorpå man fratager de borgerlige rettigheder, er usaglig?
    ",NA,160
"635",14H 55M 0S,"Mattias Tesfaye",FALSE,"15770","(S)",FALSE,"No Academic Eduction","
    Tak for spørgsmålet. Som jeg lige svarede den tidligere ordfører, vil det for Socialdemokratiet været afgørende, om Justitsministeriet vurderer, at et lovforslag vil være i strid med grundloven eller Den Europæiske Menneskerettighedskonvention, og hvis Justitsministeriet vurderer, at det vil det være, hvis man vedtog det lovforslag, kommer vi ikke til at støtte det.
    ",NA,162
"636",14H 56M 0S,"Henrik Dahl",FALSE,"15800","(LA)",TRUE,"Academic Eduction","
    Men det var noget andet, jeg spurgte til. Jeg spurgte til forholdet mellem saglige og usaglige begrundelser. Altså, hvis vi når frem til, at det er en usaglig begrundelse at få frataget borgerlige rettigheder, vil man så fra Socialdemokratiets side erkende, at så har man været for hurtig til at gå ind for forslaget?
    ",NA,164
"637",14H 56M 0S,"Mattias Tesfaye",FALSE,"15770","(S)",FALSE,"No Academic Eduction","
    Nej, sådan synes jeg ikke at man kan sætte det op. Som ordføreren også indikerede i sit første spørgsmål, kan der godt være saglige og tungtvejende grunde til at indskrænke nogle rettigheder, f.eks. retten til at etablere en friskole med en bestemt elevsammensætning. Der skal bare være nogle ordentlige argumenter. Sådan som jeg læser det her beslutningsforslag, skriver Justitsministeriet i hvert fald ikke i det her dokument, at det er usaglige og ikke tungt nok vejende årsager til at fratage den rettighed. Så derfor føler vi os på rimelig sikker grund, men som jeg også sagde før: hvis det i forbindelse med udarbejdelsen af et lovforslag viser sig, at det vil være i strid med grundloven, vil vi selvfølgelig ikke støtte sådan et lovforslag. Det tager vi som noget helt naturligt.
    ","første spørgsmål, kan der godt være saglige og tungtvejende grunde til at indskrænke nogle rettigheder, f.eks. retten til at etablere en friskole med en bestemt elevsammensætning. Der skal bare være nogle ordentlige argumenter. Sådan som jeg læser det her beslutningsforslag, skriver Justitsministeriet i hvert fald ikke i det her dokument, at det er usaglige og ikke tungt nok vejende årsager til at fratage den rettighed. Så derfor føler vi os på rimelig sikker grund, men som jeg også sagde før: hvis det i forbindelse med udarbejdelsen af et lovforslag viser sig, at det vil være i strid med grundloven, vil vi selvfølgelig ikke støtte sådan et lovforslag. Det tager vi som noget helt naturligt.",166
"638",14H 57M 0S,"Brigitte Klintskov Jerkel",FALSE,"17141","(KF)",NA,"284","
    Tak. Ja, man kan åbenbart læse og tolke notatet på mange måder. Jeg synes egentlig, at det kunne være lidt interessant at få oplyst helt præcist, når nu det er sådan, at Socialdemokratiet med Mette Frederiksen i spidsen jo ønsker at overtage statsministerstolen på et eller andet tidspunkt, hvad vi ligesom kan forvente os. Derfor vil jeg gerne have oplyst, om Socialdemokratiet ikke mener, at grundloven og de internationale konventioner skal overholdes.
    ",NA,168
"639",14H 57M 0S,"Mattias Tesfaye",FALSE,"15770","(S)",FALSE,"No Academic Eduction","
    Tak for spørgsmålet. Hvis Mette Frederiksen bliver statsminister, kan man forvente sig en regering, der vil forfølge den integrationspolitik, vi har haft i Danmark, nemlig spredning af de mennesker, der kommer hertil, og det gælder også på skoleområdet. Det betyder, at vi vil have et flertal af folk med dansk baggrund i alle skoler, det gælder også privatskoler, og vi har tænkt os at gennemføre det inden for grundlovens rammer og inden for den europæiske menneskerettighedskonventions rammer.
    ",NA,170
"640",14H 58M 0S,"Brigitte Klintskov Jerkel",FALSE,"17141","(KF)",NA,"284","
    Skal jeg så forstå det sådan, at den her sag er en undtagelse i forhold til overholdelse af grundloven og menneskerettighederne?
    ",NA,172
"641",14H 58M 0S,"Mattias Tesfaye",FALSE,"15770","(S)",FALSE,"No Academic Eduction","
    Nej, Socialdemokratiet har ikke nogen undtagelser i forhold til at overholde grundloven eller den europæiske menneskerettighedskonvention. Men vi følte os på sikker grund, før det her notat kom, og vi er ikke blevet mindre overbevist om, at vi er på sikker grund, efter at det her notat er kommet. Vi synes sådan set, at det her notat åbner op for, at Folketinget nu har mulighed for at forfølge en integrationspolitik og sikre, at der ikke bliver sendt et stigende antal millioner i retning af skoler, som undergraver Folketingets integrationspolitik. Hvis det er regeringspartiernes opfattelse, at det her notat kan læses på en anden måde, så vil jeg da anbefale de partier og de ordførere at tage fat i ministeriet og sørge for at udarbejde nogle forslag, som åbenbart ikke kan misforstås af regeringspartiernes egne ordførere.
    ",NA,174
"642",14H 59M 0S,"Marianne Jelved",FALSE,"55","(RV)",TRUE,"Academic Eduction","
    Tak. Jeg er også virkelig ked af at høre Socialdemokratiet udtale sig sådan, som ordføreren gør lige nu. Altså, der er jo nogle krav til de frie skoler. Man skal jo opfylde betingelserne for at kunne oprette en friskole, nemlig at det skal stå mål med det, der almindeligvis kræves i folkeskolen, og der er stærkt tilsyn med de frie skoler om, at de skal opfylde det, der også handler om frihed, folkestyre og demokrati. Det står også i lovgivningen. Så har vi en grundlov, hvor der i § 70 står, og jeg citerer:
    »Ingen kan på grund af sin trosbekendelse eller afstamning berøves adgang til den fulde nydelse af borgerlige og politiske rettigheder eller unddrage sig opfyldelsen af nogen almindelig borgerpligt«.
    Jeg forventer ikke at få et svar, der tilfredsstiller mig, men jeg vil gerne lige høre en kommentar fra ordføreren.
    ",NA,176
"643",14H 59M 0S,"Mattias Tesfaye",FALSE,"15770","(S)",FALSE,"No Academic Eduction","
    Jeg synes jo i forlængelse af det citat, som Det Radikale Venstres ordfører læser op, at det også hører med, at frihedsrettighederne altid er begrænset, af præcis de vilkår, som Liberal Alliances ordfører nævnte, nemlig at hvis der er tungtvejende og saglige grunde, så kan de godt begrænses. Der er et proportionalitetshensyn, og det, som vi læser ud af Justitsministeriets notat, er, at hvis man gennemfører Dansk Folkepartis beslutningsforslag, vil det rejse nogle væsentlige spørgsmål. Men jeg læser ikke ud af notatet, at det er i strid med hverken grundloven eller sådan som der står under punkt 3, den europæiske menneskerettighedskonvention, og derfor er bolden flyttet over i Folketingssalen. Det er jo det, som Dansk Folkeparti har gjort med deres beslutningsforslag, og der er vi ikke i tvivl om, hvad der bør være Folketingets politik. Det er, at man ikke skal have friskoler, hvor 95-98 pct. af børnene har rødder i udlandet. Det undergraver integrationspolitikken
    ",NA,178
"644",15H 0M 0S,"Marianne Jelved",FALSE,"55","(RV)",TRUE,"Academic Eduction","
    Tak. Men kunne vi så også få en kommentar til, hvad det betyder for Socialdemokratiets ordfører, at der jo faktisk i loven om friskoler bl.a. står, at det, der foregår i en friskole, skal stå mål med det, der kræves i folkeskolen? Og der står desuden, at man skal opdrage til frihed og folkestyre og demokrati, og det skal holdes. Det er jo en del af kravet, det er jo en del af den aftale, der indgås omkring den frie skole. En kommentar, tak.
    ",NA,180
"645",15H 0M 0S,"Mattias Tesfaye",FALSE,"15770","(S)",FALSE,"No Academic Eduction","
    Ja, vi synes, det er godt, at der står i lovgivningen, at friskolerne skal leve op til frihed og folkestyre. Det synes vi er godt, og derfor har vi også været med til at indgå den aftale, som ministeren nævnte på talerstolen lige før. Men derudover, som noget ekstra, synes vi også, det er vigtigt, at friskolerne ikke er med til at undergrave samfundets integrationspolitik. Så selv om en skole har 100 pct. af børn med udenlandsk baggrund og de lever op til frihed- og folkestyrekravet, mener vi stadig væk, at der er et politisk problem, nemlig det politiske problem, at integrationspolitikken bliver undergravet. Det er også derfor, at vi ikke mener, at det her beslutningsforslag sådan set er i strid med den aftale, og jeg forstår ikke helt, at ministeren har behov for at sige, at det er underligt, at det bliver fremsat nu så tidligt. Hvorfor er det underligt? Det handler om noget andet. Det handler om, at selv om de lever op til frihed- og folkestyrekravet, kan der godt være et integrationsproblem, hvis alle eleverne kommer fra familier fra udlandet.
    ",NA,182
"646",15H 0M 0S,"Jakob Sølvhøj",FALSE,"15785","(EL)",FALSE,"No Academic Eduction","
    Det kommer jo ikke bag på mig, at hr. hr. Mattias Tesfaye giver udtryk for, at man vil overholde grundloven. Det ville ellers nok også være et dårligt udgangspunkt for at forfægte sine synspunkter. Men jeg bemærkede mig jo, at ministeren i sin tale gjorde det meget klart, at efter hendes opfattelse var der ingen saglig begrundelse for en forskelsbehandling. Jeg vil godt høre hr. Mattias Tesfaye: Hvad er efter ordførerens opfattelse den saglige begrundelse for ikke at give tilskud til de her skoler?
    ",NA,184
"647",15H 1M 0S,"Mattias Tesfaye",FALSE,"15770","(S)",FALSE,"No Academic Eduction","
    Jeg har godt bemærket, at der er kommet forskellige notater, også med forskellige konklusioner, fra Undervisningsministeriet og Justitsministeriet. Jeg mener nu, vi bør læne os op ad det notat, der er kommet fra justitsministeriet.
    Til spørgsmålet fra Enhedslistens ordfører om, hvad en saglig begrundelse er: I en tid med migration, hvor flere og flere mennesker flytter nordpå og vestpå og bl.a. ankommer til vores land, mener vi, det er helt sagligt at have en politisk ønske om en spredning af integrationsopgaven, og at man skal lære hinanden at kende på tværs af kulturer. Ellers får vi det aldrig til at fungere, og i forhold til de muslimske friskoler og den kraftige stigning, der er der, mener jeg, det bør få en alarmklokke til at ringe hos alle Folketingets partier. Derfor synes jeg, det er positivt, at vi nu kan behandle forslaget her i Folketingssalen. Jeg håber også, at der kan opnås flertal nu. Men jeg er faktisk ret sikker på, at det her ender med, at der kommer et flertal for at gennemføre en politik a la den her på et tidspunkt. For et ansvarligt Folketing kan ikke stå og se på, at integrationspolitikken bliver undergravet, bl.a. i den by, hvor vi befinder os nu.
    ",NA,186
"648",15H 1M 0S,"Jakob Sølvhøj",FALSE,"15785","(EL)",FALSE,"No Academic Eduction","
    Det, jeg rigtig godt kunne tænke mig et svar på, er, om det er ordførerens opfattelse, at alene den omstændighed, at over halvdelen af eleverne på en given skole har udenlandsk oprindelse, i sig selv er en begrundelse for at fastsætte særlige regler for den pågældende skole. Mener ordføreren, at etnicitet i sig selv kan være en saglig begrundelse for at fastlægge særlige regler for en skole?
    ",NA,188
"649",15H 3M 0S,"Mattias Tesfaye",FALSE,"15770","(S)",FALSE,"No Academic Eduction","
    Vores forslag har jo været, at statstilskuddet ikke skal udbetales, hvis mere end 50 pct. af eleverne selv er indvandrere eller har to forældre, der er indvandrere. Så til det er svaret vel ja. Og vi mener ikke kun, det bør være på skoleområdet; vi mener, man bør anvende det samme inden for boliganvisningpolitikken, i daginstitutionerne ...
    ",NA,190
"650",15H 3M 0S,"Jacob Mark",FALSE,"15788","(SF)",FALSE,"No Academic Eduction","
    Tak for det, og tak for tålmodigheden. Jeg oplever egentlig, at ordføreren adskillige gange nu har svaret på, at Socialdemokratiet ikke vil bryde med grundloven, og jeg synes, det naturlige vil være nu, hvor der er så meget tvivl om det her notat, at man mødes igen med nogle af de mennesker, der har forstand på den her jura, og finder ud af, hvad det egentlig er, der står i det notat. Når jeg viser folk rundt her på Christiansborg, plejer jeg, når vi når til grundloven, at sige, at alle bakker op om grundloven, men at folk læser den forskelligt. Og det synes jeg egentlig også kommer lidt til udtryk med det her notat.
    Nu sagde hr. Mattias Tesfaye, at han gerne vil diskutere en større omlægning af friskolernes og privatskolernes tilskud. Og det synes jeg er lidt interessant, for vi har længe ønsket en diskussion af f.eks. at gøre tilskuddet socialøkonomisk, sådan at man sikrer, at nogle af de skoler, der tager mange børn fra udsatte områder, får lidt mere, mens nogle af de privatskoler, som har rigtig mange ressourcestærke børn, får lidt mindre. Hvad tænker ordføreren og Socialdemokratiet om det?
    ",NA,192
"651",15H 4M 0S,"Mattias Tesfaye",FALSE,"15770","(S)",FALSE,"No Academic Eduction","
    Tak for spørgsmålet. Det bliver nok et lidt kedeligt svar, for det er ikke lige her, jeg er på hjemmebane, altså i friskolernes tilskudssystem. Grunden til, at jeg nævnte det i min tale, er, at vi har en bekymring for, at hvis man f.eks. på ydre Nørrebro og i nordvestkvarteret i København fra det ene skoleår til det andet ikke har nogen muslimske friskoler, medmindre de får en kraftig tilstrømning af elever med dansk baggrund, så vil de omkringliggende folkeskoler fra det ene skoleår til det andet skulle optage ret mange elever med udenlandsk baggrund, og det ville give nogle nye problemer. Og det er en af årsagerne til, at vi ikke bare selv har fremsat sådan et beslutningsforslag, altså fordi vi godt kan se, at det har nogle følgevirkninger, som vi mener man også lige bør tage i betragtning, i hvert fald før man vedtager lovgivning.
    Men det, vi behandler i dag, er jo at pålægge regeringen at udarbejde lovgivning. Så i forbindelse med sådan en proces vil det jo så være vores holdning at man bl.a. burde se på kommunal anvisningsret til privatskolerne, for ellers er vi bange for, at forældre blot vil flytte deres børn fra folkeskoler og over på privatskoler, og så er vi sådan set lige vidt.
    ",NA,194
"652",15H 4M 0S,"Jacob Mark",FALSE,"15788","(SF)",FALSE,"No Academic Eduction","
    Det vil jeg så drøfte med Socialdemokratiets friskoleordfører. Jeg er lidt bekymret for den kommunale anvisningsret, fordi den kan have nogle uhensigtsmæssige konsekvenser. F.eks. er jeg ikke sikker på, at det er særlig sjovt at være det barn, der er blevet anvist til en friskole, hvor man måske møder nogle børn, der har helt andre værdier. Men det er en større diskussion.
    Grunden til, at jeg siger det, er bare, at jeg synes, at tilskudssystemet er en oplagt måde til generelt at få blandet børnene mere. Jeg tror, at mere end 90 pct. af alle friskolerne i Danmark har en meget blandet elevmasse, så det kunne være interessant at se på de bobler, der er rundtomkring, både der, hvor der er integrationsbobler, og der, hvor der er uddannelsesbobler – det er jo folk med en lang videregående uddannelse, og det er der, hvor folk tjener rigtig meget. Og de bobler kan vi få brudt op på, så børnene kan mødes på tværs. Det er jeg lidt interesseret i.
    ",NA,196
"653",15H 5M 0S,"Mattias Tesfaye",FALSE,"15770","(S)",FALSE,"No Academic Eduction","
    Det er jeg glad for at SF er interesseret i, og det er jeg også sikker på at Socialdemokratiet er – jeg tør bare ikke lige lægge mig fast på, hvad der præcis er vores partis politik, hvad det angår, for det er ikke lige min hjemmebane.
    ",NA,198
"654",15H 5M 0S,"Anni Matthiesen",FALSE,"168","(V)",FALSE,"No Academic Eduction","
    Tak, hr. formand. Jeg kan starte med at sige, at Venstre kommer til at stemme imod det her beslutningsforslag nr. B 68, som vi behandler nu her i salen. Så vil jeg gerne sige, at Venstre faktisk støtter op om den idé, som forslagsstillerne fra Dansk Folkeparti udtrykker i beslutningsforslaget, om, at alle skoler i Danmark skal være med til at fremme integration. Men vi støtter altså ikke op om forslaget her, for jeg tænker simpelt hen, at der er nogle problemstillinger i det, og at der er nogle ting, som måske ikke er helt tænkt til ende.
    Det fremsatte beslutningsforslag vil for det første medføre rimeligt stort bureaukrati og byrder for de skoler, som har et flertal af udenlandske elever, for med beslutningsforslaget foreslås det, at disse skoler skal kunne dokumentere, at de lever op til en lang række kriterier, hvoraf nogle af kriterierne i mine øjne også er upræcise og kalder på subjektive vurderinger. Ved andre af kriterierne kan man desuden sætte spørgsmålstegn ved, om de overhovedet kan fortælle os noget om skolens evne til at integrere deres udenlandske elever.
    For det andet er det sådan, at der med beslutningsforslaget foreslås regelændringer, som vil være rigtig svære at administrere, og ud over det er der også ting, som vi mener går imod Den Europæiske Menneskerettighedskonvention. Beslutningsforslaget kan nemlig indebære en i mine øjne ulovlig forskelsbehandling. Det sigter imod visse børn på baggrund af deres etnicitet og religion, og vi kan i Venstre lige så godt være ærlige og sige, at det kan vi ikke være med til.
    Sidst, men ikke mindst, mener vi også, at der er ting her, som er bekymrende i forhold til, om man egentlig vil overholde grundlovens § 70.
    Så alt i alt kan man sige, at de ting, som jeg har påpeget her, er det, der gør, at vi ikke kan stemme for forslaget.
    Så synes jeg også, det er vigtigt at afrunde med at sige, at den her regering jo netop er i gang med – noget, der måske sker for første gang i mange, mange år – at tage fat på at lave en bedre integrationspolitik. Vi er i gang med netop i de her uger at forhandle det parallelsamfundsudspil, vi er kommet med, og vi har jo også taget fat på netop at stille skrappere krav til både tilsyn og for den sags skyld også det med, om man skal starte en ny skole op.
    Så på baggrund af det kan jeg slutte med at sige, at vi stemmer imod beslutningsforslaget.
    ",NA,200
"655",15H 6M 0S,"Alex Ahrendtsen",FALSE,"18","(DF)",TRUE,"Academic Eduction","
    Tak. Både grundloven og menneskerettighedskonventionen giver lov til indirekte forskelsbehandling, hvis den er sagligt begrundet. Og det er derfor, at Justitsministeriets notat jo ikke siger, at beslutningsforslaget strider mod grundloven eller strider mod konventionen, sådan som ordføreren i sine spørgsmål til hr. Mattias Tesfaye sagde. Så jeg vil egentlig bare have, at ordføreren fra Venstre bekræfter, at Justitsministeriets egne jurister siger om dette beslutningsforslag, at det udelukkende rejser væsentlige spørgsmål, men ikke nogen steder siger, at det strider mod grundloven, eller at det strider mod konventionen. Det vil jeg gerne have at ordføreren bekræfter fra talerstolen nu.
    ",NA,202
"656",15H 6M 0S,"Anni Matthiesen",FALSE,"168","(V)",FALSE,"No Academic Eduction","
    Altså, hvis det er et bestemt ord, som Dansk Folkepartis ordfører søger, nemlig ordet strider, så kan jeg bekræfte, at ordet strider ikke indgår i notatet. Men jeg vil også gerne understrege, at Venstre er et regeringsparti, og jeg tror faktisk, at regeringspartierne historisk set også plejer at lytte til embedsmændene i Justitsministeriet og læne sig op af det, de anbefaler. Det gør Venstre også i det her tilfælde. Det havde jeg måske også en forventning om at partier, som på et tidspunkt også ønsker at komme i regering, havde den samme holdning til.
    ",NA,204
"657",15H 6M 0S,"Alex Ahrendtsen",FALSE,"18","(DF)",TRUE,"Academic Eduction","
    Ordføreren indrømmer, at hun tog fejl, og at beslutningsforslaget ikke strider mod grundloven. Det er jeg da glad for at få slået fast. Et andet spørgsmål: Regeringen har i sin ghettoplan på side 25 planer for daginstitutionerne. Der må højst være 30 pct. tosprogede eller børn med udenlandsk baggrund, og det skal også gælde for private daginstitutioner. Hvorfor er det så, at regeringspartiet Venstre ikke kan stemme for et beslutningsforslag, som endda er lidt mere rummeligt, nemlig at det er 50 pct. af friskolerne, der skal bevise, at de lever op til integrationen?
    ",NA,206
"658",15H 6M 0S,"Anni Matthiesen",FALSE,"168","(V)",FALSE,"No Academic Eduction","
    Hr. Alex Ahrendtsen har meget med at konkludere måske ud fra det, han tror han hører. Jeg må beklage og sige, at jeg mener stadig væk, at notatet, som vi har modtaget, og som faktisk også blev læst op af Alternativets ordfører, jo rummer utrolig store bekymringer i forhold til grundloven, og dem læser jeg på den måde, at så skal man altså ikke nikke ja til det her beslutningsforslag. Jeg ved godt, at der er en gang imellem er en tendens til, at man også kommer med fake news og så videre. Jeg har det sådan, at jeg er træt af, at det, jeg siger, konkluderer man ud fra på en forkert måde. I hvert fald kan jeg kun sige, at det var forkert, hvad Dansk Folkepartis ordfører konkluderede.
    ",NA,208
"659",15H 7M 0S,"Martin Henriksen",FALSE,"70","(DF)",FALSE,"No Academic Eduction","
    Tak for det. Fru Anni Matthiesen siger, at Venstre og regeringen læner sig op ad embedsværket, og så føler jeg trang til at sige: Vis dog noget politisk mod. Hvad er Venstres politik på det her område? Eller er politikken bare, at man læner sig op ad embedsværket? Det kan da hverken være tilfredsstillende for fru Anni Matthiesen eller for andre, der sidder i regeringen. Hvad er Venstres linje i det her spørgsmål? Jeg kunne måske forstå det, hvis embedsværket havde sagt, at det slet ikke kan lade sig gøre, men det er jo ikke det, embedsværket siger. Så jeg synes, at man skal lade være med at gemme sig bag embedsværket og så sige, hvad man politisk ønsker på det her område.
    ",NA,210
"660",15H 7M 0S,"Anni Matthiesen",FALSE,"168","(V)",FALSE,"No Academic Eduction","
    Politisk ønsker Venstre, at vi får skabt en meget bedre integration her i landet. Det er faktisk derfor, at vi som en del af den nuværende regering netop har taget fat på den her opgave. Det er en opgave, som jeg må sige måske har ligget lidt hen i rigtig, rigtig mange år, og som også tidligere røde regeringer måske overhovedet ikke har taget fat på. Her har vi trods alt valgt at sige: Vi har nu en fælles opgave, som vi skal tage fat på, med bl.a. at få brudt de her ghettoer op og få flyttet beboerne ud i landet – altså for den sags skyld i bedste fald få fjernet ghettoerne. Det er noget af det, som jeg ved at også hr. Martin Henriksen går meget ind for ved forhandlingsbordet i de her uger. Så jeg håber da, at vi når i mål med en fælles aftale om det ghettoudspil, som vi er kommet med, og at vi kan gøre det endnu bedre.
    ",NA,212
"661",15H 7M 0S,"Martin Henriksen",FALSE,"70","(DF)",FALSE,"No Academic Eduction","
    Men hvis vi skal have fjernet ghettoerne og parallelsamfundene, skal vi jo bl.a. gøre op med de muslimske friskoler, og vi skal gøre op med moskeerne. Der er en lang række ting, som vi skal gøre op med. Vi skal gøre op med de ting, som er med til at fastholde børn og unge mennesker også rent mentalt i parallelsamfundet. Der kommer vi ikke uden om, at nogle af de skoler, vi taler om her, også er med til at fastholde de her børn i parallelsamfundet. Så hvis vi skal gøre op med det, bliver Venstre og regeringen jo også nødt til at rykke sig på det her område. Og vi er jo tæt på at have et flertal for det.
    Derfor synes jeg bare, at det kunne være befriende, hvis man kunne lade være med at gemme sig bag konventionerne, hvis man kunne lade være med gemme sig bag embedsværket, især når embedsværket ikke engang klart og tydeligt siger, at man ikke kan gøre det. Embedsværket lukker sådan set op for, at man kan gøre det. Så kom nu på banen, Venstre, for I har en retorik i offentligheden, der gør, at folk tror, at I er med på nogle af de her ting, men så må I også slå til, når chancen er der i Folketinget, og det er den jo faktisk nu.
    ",NA,214
"662",15H 7M 0S,"Anni Matthiesen",FALSE,"168","(V)",FALSE,"No Academic Eduction","
    Jeg synes faktisk, at Venstre absolut er på banen på det her område. Hvis jeg lige skal hive en enkelt ting frem – nu har vi jo ikke så lang taletid – er det faktisk sådan, at friskolerne skal leve op til og kunne måle sig med det, der foregår i folkeskolerne. Derfor er der et krav også til det indhold, der er på de frie skoler. Det er også derfor, at vi har strammet op om tilsynet også med de muslimske friskoler, for de er en del af friskolerne. Derfor må jeg sige, at jeg med de stramninger, vi har foretaget, er utrolig tryg ved, at friskolerne selvfølgelig lever op de regler, vi har lavet.
    ",NA,216
"663",15H 7M 0S,"Mattias Tesfaye",FALSE,"15770","(S)",FALSE,"No Academic Eduction","
    Tak. Der står i det her notat, at Justitsministeriets umiddelbare vurdering er, at forslaget rejser væsentlige spørgsmål i forhold til grundlovens § 70. Jeg tror, at vi før har set dokumenter, hvor der står, at vurderingen er, at det er i strid med grundloven. Det er så ikke det, der står her. Her står der, at det rejser væsentlige spørgsmål, og det er så åbenbart nogle spørgsmål, som regeringen ikke har haft tid til at få besvaret inden førstebehandlingen i dag.
    Men okay, så lad os forsøge at få besvaret de væsentlige spørgsmål i udvalgsbehandlingen, så vi kan få en melding fra Justitsministeriet om, om deres vurdering er, at det vil være i strid med grundloven. Lad os så antage, at de i den forbindelse siger, at det faktisk ikke er deres vurdering, men at deres vurdering er, som de skriver her, er, at det ikke vil være i strid med grundloven – eller de skriver i hvert fald ikke, at det er det. Hvis vi nu antager, at det her beslutningsforslag er grundlovsmedholdeligt, vil Venstre så til en anden behandling af det her beslutningsforslag kunne støtte det? Det, jeg egentlig spørger om, er: Er det det eneste modargument?
    ",NA,218
"664",15H 8M 0S,"Anni Matthiesen",FALSE,"168","(V)",FALSE,"No Academic Eduction","
    I Venstre holder vi faktisk af det frie skolevalg, og det går jeg også ud fra at Socialdemokratiet fortsat gør. Jeg må sige, at jeg synes, at der er flere ting i det her beslutningsforslag. Jeg nævnte det faktisk også i min egen ordførertale her for lidt siden. Der er flere forskellige ting i beslutningsforslaget, som bekymrer mig, så jeg vil ikke stå her på talerstolen og love, at vi stemmer for, hvis Justitsministeriet pludselig siger, at det her overhovedet ikke er i strid med grundloven eller for den sags skyld de europæiske menneskerettigheder.
    ",NA,220
"665",15H 8M 0S,"Mattias Tesfaye",FALSE,"15770","(S)",FALSE,"No Academic Eduction","
    Tak for det svar, som jeg synes er et politisk svar i modsætning til meget af det andet, som jeg synes har været lidt en gemmen sig lidt bag nogle formuleringer, der ikke engang kan holde til, at man gemmer sig bag dem. Men okay, hvis vi nu fortsat antager, at beslutningsforslaget er inden for rammerne af både grundloven og Den Europæiske Menneskerettighedskonvention, så kan jeg forstå på Venstre, at der også er nogle andre elementer i beslutningsforslaget, som gør jer lidt usikre på, om I kan støtte det. Kan du prøve at være lidt mere specifik om, hvad det er? For vi er også i Socialdemokratiet tilhængere af, at vi skal have friskoler. Vi synes, det er en fremragende del af den danske skoletradition, men friskolerne er jo allerede i dag begrænset af nogle forskellige ting, f.eks., som det har været omtalt tidligere, friheds- og folkestyrekravet. Nu kommer vi så og siger: Lad os stille endnu et krav, nemlig at de skal sørge for, at flertallet af børnene kommer fra familier med dansk baggrund. Vil Venstre kunne støtte det?
    ",NA,222
"666",15H 9M 0S,"Anni Matthiesen",FALSE,"168","(V)",FALSE,"No Academic Eduction","
    Noget af det, som måske bekymrer mig mest i det her beslutningsforslag, er, om der foregår en form for indirekte diskrimination. Hvordan skal man kunne måle helt nøjagtigt på, om der her er en friskole, som undergraver det, vi gerne vil i forhold til integration. Det er måske der, jeg har de største bekymringer, for jeg går ikke ind for diskrimination, hverken i forhold til hudfarve eller for den sags skyld religion. Der har jeg nogle bekymringer, hvis jeg skal give et eksempel.
    ",NA,224
"667",15H 9M 0S,"Jakob Sølvhøj",FALSE,"15785","(EL)",FALSE,"No Academic Eduction","
    Med forslaget her ønsker Dansk Folkeparti at indføre særlige regler for friskoler, hvor over halvdelen af eleverne har udenlandsk baggrund. Det, der altså er tale om her, er, at man ønsker særregler for en ganske bestemt del af vores friskoler, og man ønsker særregler, som bygger på elevernes etnicitet, altså, at etnicitet i sig selv, at der er en bestemt etnisk sammensætning på de enkelte skoler, åbenbart efter forslagsstillernes opfattelse – jeg har noteret mig også efter opfattelsen hos Socialdemokraternes ordfører – er nok til at udgøre en saglig begrundelse for at fastsætte særregler for en bestemt gruppe af skoler.
    Jeg synes, at det er en meget bekymrende indstilling. Vi må jo have afklaret, hvorvidt det er i strid med konventioner eller grundloven. Jeg skal ikke bidrage yderligere til den debat, men jeg kan bare sige, at vi i hvert fald ikke har nogen planer om at gemme os  bag embedsværket i den her sammenhæng. Jeg må sige, at vi ikke lægger skjul på, at vi mener, at en lovgivning, hvor man i den grad kommer til at diskriminere på baggrund af etnisk oprindelse, vil være fuldstændig gal.
    Man har jo tidligere for år tilbage bevæget sig ud i at lovgive om særregler på uddannelsesområdet, som viste sig at være grundlovsstridige, og er det sådan, vil det jo i sidste ende, må vi gå ud fra, bliver underkendt af Højesteret, sådan som vi i sin tid så med Tvindlovgivningen, men jeg vil sige, at omvendt er det i sig selv, at et forslag ikke er grundlovsstridigt, et kvalitetsmærke. Det ville bare betyde, at så kunne vi ikke behandle det. Det er jo sådan set det eneste, det betyder. Men det i sig selv gør jo ikke, at der ikke er tale om, at man indirekte diskriminerer en gruppe ved at opstille særlige krav til skoler på baggrund af elevernes etnicitet.
    Så uanset, hvordan det måtte falde ud med i vurderingen af Justitsministeriets notat i den her sammenhæng, vil Enhedslisten stemme imod forslaget.
    ",NA,226
"668",15H 10M 0S,"Mattias Tesfaye",FALSE,"15770","(S)",FALSE,"No Academic Eduction","
    Jeg er nødt til lige at forstå Enhedslistens principielle holdning her. Hvis nu en kommune siger, at de har et ønske om, at børnene i deres kommune skal gå i daginstitution på tværs af etniske og religiøse skel, og at de derfor sørger for at blande børnene, så man ikke har en børnehave med 50 børn med dansk familiebaggrund og en anden børnehave med 50 børn med udenlandsk familiebaggrund, men at de blander børnene, så man har fifty-fifty hvert sted, er Enhedslisten så principiel modstander af, at en kommunalbestyrelse træffer sådan en beslutning?
    ",NA,228
"669",15H 10M 0S,"Jakob Sølvhøj",FALSE,"15785","(EL)",FALSE,"No Academic Eduction","
    Man kan sikkert gøre meget ved at lave institutionsdistrikter. Det har bare ikke noget med det her forslag at gøre. Det her forslag indebærer jo, at man, hvis der er en ganske bestemt etnisk sammensætningen i en skole, skal opstille ganske specifikke regler for denne skole alene med det udgangspunkt, at eleverne har en udenlandsk baggrund, og det har jo ikke noget med det eksempel at gøre, som hr. Mattias Tesfaye nævner.
    ",NA,230
"670",15H 11M 0S,"Mattias Tesfaye",FALSE,"15770","(S)",FALSE,"No Academic Eduction","
    Det synes jeg måske ikke helt at Enhedslistens ordfører har ret i. For tiden har vi forhandlinger i fem forskellige ministerier om regeringens ghettoplan, og en del af den politik handler jo om at sikre, at vi får blandede daginstitutioner, blandede gymnasier, blandede folkeskoler, blandede boligområder. Det er jo det, der er hele målsætningen, og derfor synes jeg, at det er relevant at vide, om Enhedslisten har en principiel modstand mod, at man fra politisk side griber ind med henblik på at sikre spredning. Det er jo det, det her beslutningsforslag handler om. Det handler om at sige: I kan ikke lave en friskole, hvis alle børnene kommer fra indvandrerfamilier. Vi er nødt til at sørge for, at vi går i skole sammen. Der synes jeg at det er et uholdbart standpunkt fra et rødt politisk parti at sige: Nej, det vil vi ikke gribe ind i; så må folk bare segregere sig selv og leve i hvert sit parallelle samfund. Det er jo det, der sker i praksis på gymnasieområdet og nu også, kan vi se her, på skoleområdet. Lad os da gribe ind. Der skal vi da ikke være håndsky, lad da liberalisterne om det. Vi skal da turde at gribe ind og sige, at vi skal bo i samfund sammen, gå i skole sammen, vi skal lære hinanden at kende.
    ",NA,232
"671",15H 11M 0S,"Jakob Sølvhøj",FALSE,"15785","(EL)",FALSE,"No Academic Eduction","
    Jeg kan sådan set godt forstå, at hr. Mattias Tesfaye hellere vil snakke om noget andet end det forslag, vi behandler her. Det ville jeg nok også gøre med de synspunkter, der bliver lagt for dagen. Vi har f.eks. på gymnasieområdet peget på, at man gennem en distriktsopdeling ud fra sociale kriterier også kan sikre, hvis man lægger distrikterne på en tilpas begavet måde, at der bliver både en social og en etnisk spredning. Det har bare stadig væk ikke noget med det her forslag at gøre. Med det her forslag ønsker man at opbygge særregler for bestemte skoler alene med det udgangspunkt, at et flertal af eleverne har udenlandsk baggrund, og det er det, jeg anfægter.
    ",NA,234
"672",15H 12M 0S,"Alex Ahrendtsen",FALSE,"18","(DF)",TRUE,"Academic Eduction","
    Lad mig lige genopfriske, hvad forslaget egentlig går ud på. Det handler om friskoler med elever, hvor mere end 50 pct. har en udenlandsk baggrund. Hvis det er sådan for en friskole, skal skolen så kunne dokumentere nogle ting for fortsat at have tilskud, det vil sige nogle kriterier, skolen skal leve op til. Er det så i strid med grundlov og menneskerettighedskonvention? Nej, det er det ikke. Hvorfor er det ikke det? Fordi det er en indirekte forskelsbehandling. Man må godt indirekte forskelsbehandle, hvis det sagligt og det er proportionalt. Det kender vi fra en lang række domme. Lige præcis på dette område, som B 68 foreslår, er der ikke nogen domme, hverken fra Højesteret eller fra Menneskerettighedsdomstolen, så vi er lidt på usikker grund, og det er derfor, at juristerne i ministeriet siger, at det her rejser nogle spørgsmål, men det er ikke i strid med grundloven. Anerkender ordføreren, hvad jeg lige har præsenteret nu?
    ",NA,236
"673",15H 12M 0S,"Jakob Sølvhøj",FALSE,"15785","(EL)",FALSE,"No Academic Eduction","
    For os er det ikke et argument i sig selv, at det ligger inden for grundlovens rammer. Selvfølgelig er det afgørende for os, for hvis det lå udenfor, var det jo ikke vores opgave at behandle det. Men for os er det ikke et afgørende argument i sig selv, at det er i overensstemmelse med grundloven at gøre det, hvis det måtte være det, vi opfatter, at der er tale om en saglig forskelsbehandling. At det alene ud fra det kriterie, at over halvdelen af eleverne på en given skole har udenlandsk baggrund, skulle betyde, at man indfører særlige regler for den pågældende skole, mener vi er en helt urimelig forskelsbehandling, som ikke er saglig.
    ",NA,238
"674",15H 12M 0S,"Alex Ahrendtsen",FALSE,"18","(DF)",TRUE,"Academic Eduction","
    Det er fair nok, at man er uenig, men rammen er, at det her er inden for grundlovens rammer og inden for konventionens rammer. Der er det jo fair nok, at Enhedslisten så er politisk uenig, og det kan man respektere, i stedet for Venstre og regeringspartierne, som gemmer sig bag et opfundet postulat om, at det her er i strid med grundloven og konventionerne. Så det er fair nok. SF har jo klart spurgt Venstre, om man så kan stemme for, hvis det viser sig, at det er inden for grundlovens rammer, og det vil man jo ikke rigtig svare på. Altså, det var en lidt kompliceret måde at sige på, at jeg godt forstår, at det er en politisk tilkendegivelse, men jeg forstår også, at Enhedslisten anerkender, at det er inden for grundlovens rammer.
    ",NA,240
"675",15H 12M 0S,"Jakob Sølvhøj",FALSE,"15785","(EL)",FALSE,"No Academic Eduction","
    Altså, jeg skal ikke her stille mig til dommer og nødvendigvis give Dansk Folkepartis ordfører ret i, at det her er inden for grundlovens rammer. Lad os lade juristerne kigge på det, og lad os drøfte det nærmere i udvalgsarbejdet. For mig er det vigtigt her at tilkendegive en politisk holdning, og der har ordføreren fuldstændig ret. Vi synes ikke, der er noget sagligt belæg for en forskelsbehandling på det her grundlag, og derfor er vi imod forslaget.
    ",NA,242
"676",15H 13M 0S,"Henrik Dahl",FALSE,"15800","(LA)",TRUE,"Academic Eduction","
    Tak for det. Med beslutningsforslaget B 68 ønsker forslagsstillerne at pålægge regeringen at iværksætte regelændringer, som har den konsekvens, at statstilskuddet til friskoler, hvor over halvdelen af eleverne har udenlandsk baggrund, bliver gjort betinget af, at skolen kan dokumentere, at den ikke modvirker de udenlandske elevers integration i det danske samfund.
    Jeg kan jo lige så godt sige med det samme – for det er jo ikke nogen stor hemmelighed – at hverken jeg eller Liberal Alliance eller regeringen kan acceptere friskoler, som ikke indfører eleverne i, hvordan livet leves i et samfund med frihed og folkestyre, og som ikke udvikler elevernes demokratiske dannelse og deres respekt for de grundlæggende frihedsrettigheder.
    Derfor har jeg jo også, ligesom jeg også tror, at forslagstillerne har, med glæde konstateret, at Styrelsen for Undervisning og Kvalitet har forvaltet sine opgaver med det resultat, at der er indtil flere friskoler og et gymnasium, som ikke opererede på lovens grundlag, som nu har fået frataget deres tilskud. Jeg har også den opfattelse, som jeg synes er en naturlig opfattelse, at der ikke er nogen stat, der kan pålægges pligter, som har den konsekvens, at staten eller det samfund, den er en del af, går i opløsning. Det grundprincip, altså at staten ikke kan pålægges pligter, som medfører, at den går i opløsning, betyder jo, at de rettigheder, en stat tildeler sine borgere, altid skal tildeles i en balance, der på samme tid tilgodeser statens sikkerhed og borgernes sikkerhed, og det er bestemt ikke nogen simpel øvelse. For der er ikke en skabelonagtig løsning nogen steder, som man bare kan finde frem, og som man uden videre og uden problemer kan anvende.
    Det forslag, vi behandler i dag, er et forslag, som har det ved sig, at det stiller borgernes ret til at organisere børnenes skolegang op i en balance, som samtidig tilgodeser den interesse, staten og flertallet af borgerne har i, at det danske samfund bliver ved med at være et samfund, som er præget af f.eks. lav kriminalitet og en høj grad af tillid mellem borgerne. Det svar, vi så har fået fra Justitsministeriet, og som vi har diskuteret i flere omgange, og som vi sikkert ikke er færdige med at diskutere, siger, sådan som jeg læser det – og jeg kan jo høre på den debat, vi har haft, at det kan læses på mange måder – at når man skal finde afvejningen mellem rettigheder og sikkerhed, skal man tage hensyn til saglighed og proportionalitet. Så antyder svaret jo også kraftigt, at lige her og nu og for indeværende finder man ikke, at de hensyn er taget i forslaget, og der – og det kan man jo altid diskutere – læser jeg svaret lidt på samme måde, som når jeg deltager i samtaler med englændere. Så når englændere siger, at det, man siger til dem, er interessant, skal man ikke tro, at det er interessant, så betyder det, at det er ret skørt. Og når Justitsministeriet siger, at der rejses væsentlige spørgsmål, tror jeg nok, at man skal læse ind i det, at det også er kritiske spørgsmål, men det kan vi have en diskussion om, og derfor kan vi ikke stemme for forslaget.
    Men når det så er sagt, vil jeg også godt have lov at tilføje, at jeg tror, at langt de fleste af os jo er enige om, at de problemer, vi drøfter, er meget alvorlige – det synes jeg i hvert fald de er – og de kommer jo ikke til at forsvinde i dag, og de kommer ikke til at forsvinde i næste uge eller i det her år. Derfor er det jo vores pligt som politikere at finde nogle løsninger, der er saglige og proportionale, for sikkerhed er meget vigtigt, og det projekt vil jeg og mit parti og regeringen selvfølgelig gerne investere stor energi i. Tak for ordet.
    ",NA,244
"677",15H 13M 0S,"Alex Ahrendtsen",FALSE,"18","(DF)",TRUE,"Academic Eduction","
    Jeg vil stille ordføreren et spørgsmål, som hverken ministeren eller Venstres ordfører hidtil har kunnet svare på, og nu håber jeg, at tredje gang er lykkens gang. Det drejer sig om regeringens ghettoplan, side 25, hvor man vil lægge et loft på, hvor mange elever med udenlandsk baggrund, der kan gå i daginstitutioner, både offentlige og private, og det sker af hensyn til integrationen. Hvad er det så, det her beslutningsforslag bl.a. har som kriterium, for at man fortsat vil kunne have statstilskud? Det er, om der i elevsammensætningen er en overrepræsentation af elever fra udsatte boligområder, nøjagtig det samme som forslaget i ghettoplanen, side 25, dog med den undtagelse, at vi er lidt mere rummelige, så det er 50 pct., mens regeringen er lidt hårdere, og at det er 30 pct.
    Kan ordføreren forklare mig, hvorfor man på den ene side kan have sådan noget i en ghettoplan, men på den anden side ikke kan stemme for dette beslutningsforslag?
    ",NA,246
"678",15H 13M 0S,"Henrik Dahl",FALSE,"15800","(LA)",TRUE,"Academic Eduction","
    Jeg er hverken mit partis integrations- eller børneordfører, men sådan som jeg har forstået det, er årsagen, at det faktisk på institutionsområdet er sagligt at skride ind på den her måde, fordi vi taler om sprogindlæring. Og når det er sprogindlæringen, der står på spil, er hensynet til sagligheden opfyldt.
    ",NA,248
"679",15H 13M 0S,"Alex Ahrendtsen",FALSE,"18","(DF)",TRUE,"Academic Eduction","
    Tak. Dette beslutningsforslag er både sagligt og proportionalt, fordi der er en indirekte forskelsbehandling. Ligesom i regeringens forslag er der en indirekte forskelsbehandling, som er sagligt begrundet, af hensyn til bl.a. integrationen. Det er nøjagtig det samme, der er på spil i dette beslutningsforslag. Hvorfor i alverden kan man så ikke bare sige ja til det? Der er ingen saglig forskel.
    ",NA,250
"680",15H 14M 0S,"Henrik Dahl",FALSE,"15800","(LA)",TRUE,"Academic Eduction","
    Jeg tror, at forslaget formentlig nok i hvert fald er meget tæt på at være sagligt og proportionalt, og som jeg også sagde i min ordførertale, går de her problemer jo ikke væk, og derfor skal vi finde en løsning på dem. Jeg opfatter det, der står her, som det, man i andre sammenhænge kalder et benspænd, og så må vi jo i fællesskab komme det sidste stykke i mål med det saglige og proportionale.
    ",NA,252
"681",15H 14M 0S,"Carolina Magdalene Maier",FALSE,"15778","(ALT)",TRUE,"Academic Eduction","
    Tak for det. Nu har vi rigtig meget diskuteret, om og i hvilken udstrækning det her beslutningsforslag holder sig inden for rammerne af grundloven og menneskerettighederne, så det vil jeg sådan set ikke komme nærmere ind på. Vi kan alle sammen læse det dokument, der er fra Justitsministeriet, og så kan man fortolke det forskelligt, som man nu synes. Men det, der jo er det interessante spørgsmål – jeg tror, jeg sagde det samme, sidst jeg stod her, hvor vi diskuterede friskoler – er, at det er blevet, som om den danske debat kun handler om, om vi skal sige ja eller nej til noget, i henhold til om det er i strid med grundloven eller ej. Vi kan jo også tage et kig på indholdet i det her beslutningsforslag, uagtet grundlov og menneskerettigheder, og så kan man spørge sig selv, hvad det egentlig er udtryk for.
    Jeg vil give ministeren ret i, at der er blevet strammet gevaldig op på tilsynet, og det er ikke alting, som vi i Alternativet har kunnet støtte op om, for nogle af tingene har vi ikke været enige i, men i hvert fald har man overordnet arbejdet med at få strammet tilsynet for at få fanget de givne rådne fisk, der skulle være i nettet, og hvis vi antager, at det tilsyn, vi har med friskolerne, fungerer, hvad er det så, der er i vejen, hvor er så problemet? Vi har en demokratisk ret til at starte en friskole, lige meget hvem man er, hvilket trossamfund man bekender sig til, hvilken hudfarve man har, og så har vi et tilsynssystem, som sikrer, at man overholder lovgivningen, og så er der jo sådan set ikke noget at komme efter.
    Jeg skal skynde mig at sige, at vi bakker fuldstændig op om, at dem, der ikke overholder lovgivningen, ikke skal have deres statstilskud – det tror jeg ikke nogen i Folketinget ikke synes – men når der så kommer sådan et beslutningsforslag som det her, handler det om, at vi deler Danmarks befolkning i to eller flere, så handler det om, at vi lige pludselig ikke taler om et samlet land, om en samlet befolkning, om, at vi er et fællesskab, at vi alle sammen er danskere, nej, lige pludselig er der nogle, der er over 50 pct. et eller andet, og så er der de andre.
    Jeg lagde mærke til, at hr. Mattias Tesfaye på et tidspunkt sagde, at det her beslutningsforslag handler om at komme vores børn til gode, at vi sikrer vores børns rettigheder, og at vi sikrer vores børns trivsel, sikrer integrationen, men vi fortæller også vores børn med sådan et beslutningsforslag som det her, at der er forskel på folk, at bare det, at man går på en skole, hvor der er over 50 pct, som ikke er af dansk oprindelse, gør, at de børn bliver dårligere demokrater, dårligere samfundsborgere. Det er jo det, vi siger til vores børn, hvis vi laver sådan en lovgivning. Det vil vi aldrig være med til i Alternativet. Vi vil gerne sætte ind på et hvilket som helst tidspunkt i forhold til at løse de problemer, der er, men at vi laver lovgivning, som indirekte fortæller dem, der skal arve vores samfund efter os, at der er forskel på folk, i forhold til om man går på en friskole, hvor der er 80 pct., der har dansk afstamning, eller på en friskole, hvor der er 30 eller 40 eller 49 pct. Det er simpelt hen ikke rigtigt, for der er ikke forskel på folk.
    Jeg vil også gerne spørge, hvor dokumentationen for problemet er. Jeg tror, fru Marianne Jelved var inde på det, og der står, at friskolerne skal leve op til lovgivningen, det skal stå mål med den undervisning, der er i folkeskolen, så hvor er problemet? Hvornår kommer den dokumentation af, at over 50 pct. på en friskole, som ikke er af dansk oprindelse, er et problem i sig selv for integrationen? Hvor står det henne, hvor kan vi se det henne? Jeg savner simpelt hen dokumentationen for problemet, som ligger under det her beslutningsforslag, uagtet den helt berettigede kritik, der er af de menneskeretlige aspekter og de udfordringer, der måtte være i forhold til grundlovens § 70.
    Så hvis vi løfter det bare en lille smule op og spørger os selv, hvad det er for samfund, som vi bidrager til, når vi laver eller foreslår lovgivning, som på den her måde deler Danmark op i et A-hold og et B-hold, må svaret være, at det ikke er det samfund, som i hvert fald jeg ønsker mig. Jeg ønsker mig sådan set et samfund, hvor vi alle sammen synes, vi har de samme rettigheder og de samme muligheder og er lige meget værd. Derfor kan Alternativet ikke stemme for beslutningsforslaget.
    ",NA,254
"682",15H 14M 0S,"Alex Ahrendtsen",FALSE,"18","(DF)",TRUE,"Academic Eduction","
    Der er jo masser af dokumentation for, at skoler med mange tosprogede elever og elever med udenlandsk baggrund har problemer. Det er jo derfor, at næsten halvdelen af dem, der er udtaget til tilsyn eller skærpet tilsyn, er muslimske friskoler. Det er derfor, at vi bl.a. har det her beslutningsforslag. Og hvad handler det så om? Det handler om, at en friskole, hvor mere end halvdelen af eleverne har udenlandsk baggrund, skal dokumentere, at den arbejder for integration. Er der 49 pct., skal den ikke dokumentere det. Er der 50 pct., skal den dokumentere det. Hvordan skal den så dokumentere det? Det gøres ved, at vi opstiller en lang række kriterier. Friskoler skal allerede i dag leve op til en lang række kriterier for at få statstilskud. Det, vi gør med det her beslutningsforslag, er at lægge et ekstra lag på. Hvordan kan ordføreren så tale om at dele folk op og splitte Danmark?
    ",NA,256
"683",15H 16M 0S,"Carolina Magdalene Maier",FALSE,"15778","(ALT)",TRUE,"Academic Eduction","
    Men det giver jo sig selv. Hvis jeg var minister, eller hvad jeg nu var, og sagde til friskolerne i Danmark: Nogle af jer skal sende ekstra dokumentation ind, og andre af jer skal sende xx dokumentation ind, så ville jeg dog indirekte sige til de friskoler, der skal sende ekstra dokumentation ind, at jeg ikke stoler på, at de sådan set har tænkt sig at overholde lovgivningen.
    Det er ikke sådan, vi skal køre vores land. Vores land er baseret på tillid. I det øjeblik, at der er nogle, der ikke lever op til det – og sådan er det jo i dag – så er der et tilsyn, der fanger dem, og det må være det, som vi fortsat skal operere med, et tilsyn, der fanger dem, der ikke overholder lovgivningen, men vi skal ikke mistænkeliggøre alle andre.
    ",NA,258
"684",15H 16M 0S,"Alex Ahrendtsen",FALSE,"18","(DF)",TRUE,"Academic Eduction","
    Jeg har haft tillid. Den tillid blev misbrugt af nogle bestemte skoler med mange elever med udenlandsk baggrund. Det er baggrunden for, at vi har skærpet tilsyn, og det er baggrunden for beslutningsforslaget. Vi har med andre ord belæg for at sætte ind. Det er ikke noget, vi bare griber til, fordi vi ikke kan lide dem. Nej, der har været en lang række problemer med disse muslimske friskoler, bl.a. svindel, jihad, propaganda, dårlig ledelse, påvirkning fra ekstreme organisationer i udlandet. Så der er belæg for det. Anerkender ordføreren ikke, at vi har belæg for det, at der er dokumentation for det?
    ",NA,260
"685",15H 18M 0S,"Carolina Magdalene Maier",FALSE,"15778","(ALT)",TRUE,"Academic Eduction","
    Der er det belæg, som der er for de friskoler, muslimske som alle andre, som er faldet for tilsynet og ikke har levet op til lovgivningen. Ja, der er masser af belæg, fordi det faglige tilsyn har dokumentation for, at der er en grund til, at man har lavet skærpet tilsyn. Alle de andre muslimske friskoler og alle de andre friskoler i Danmark, som ikke er under skærpet tilsyn, som tilsynet ikke har fundet anledning til at gøre noget ved, nej, der er der ikke noget belæg for, at de ikke skulle overholde hverken lovgivningen eller bidrage til den demokratiske dannelse af vores børn.
    ",NA,262
"686",15H 18M 0S,"Jacob Mark",FALSE,"15788","(SF)",FALSE,"No Academic Eduction","
    Tak for det. Altså, man kan ikke føre tilsyn med noget, hvis det ikke står i lovgivningen. Nu har jeg hørt det der med, at man kan føre tilsyn, mange gange i den her debat, men det er ikke en del af friskolelovgivningen, at de skal leve op til at sikre god integration, og ergo kan man ikke føre tilsyn med det. Man kan føre tilsyn med, om de bryder kravet om frihed og folkestyre, men det her forslag handler jo om god integration. Og hvordan sikrer vi det? Er det god integration, når der er en skole med hundrede procent elever af anden etnisk herkomst?
    Vi kan ikke støtte det forslag, som det ligger. Men jeg synes faktisk, det er en ret interessant debat. Hvis man kan vokse op i et udsat boligområde og så gå over på en friskole og senere på et gymnasium, hvor der udelukkende er elever af anden etnisk herkomst, er det så godt for integrationen? Det tror jeg ikke nødvendigvis det er.
    Det var mest af nysgerrighed, jeg tog ordet, for nu snakker ordføreren jo meget om, at man deler Danmark op, når man bruger den her betegnelse anden etnisk herkomst. Altså, mener ordføreren, at man helt skal fjerne betegnelsen anden etnisk herkomst, så vi ikke længere opererer med den, når vi laver politik? For ofte bruger man den jo for at målrette hjælp til de mennesker, der er af anden etnisk herkomst, fordi de står med nogle ekstra udfordringer.
    ",NA,264
"687",15H 19M 0S,"Carolina Magdalene Maier",FALSE,"15778","(ALT)",TRUE,"Academic Eduction","
    I forhold til det sidste spørgsmål vil jeg sige, at jeg ikke har noget problem med selve betegnelsen anden etnisk herkomst. Det, jeg har et problem med, er at vi begynder at lave forskellige lovgivninger for dem, der måtte være af dansk herkomst, og dem, der måtte være af anden etnisk herkomst.
    I forhold til det andet, som ordføreren sagde, altså om man nødvendigvis fremmer integrationen, eller om det nødvendigvis er et problem for integrationen, at man går på en friskole, hvor der er over 50 pct. af anden etnisk herkomst, vil jeg sige, at det lyder, som om ordføreren mener, at det nødvendigvis i sig selv er et problem. Det er jeg simpelt hen uenig i. Og det er jo det, jeg beder om dokumentation for. Hvorfor er det nødvendigvis i sig selv et problem for integrationen, at man går på en skole, hvor der er over 50 pct. af anden etnisk herkomst? Det siger jo mellem linjerne, at vi tror, at dem, der er af anden etnisk herkomst, ikke vil demokratiet eller kan demokratiet eller har andre hensigter, og den præmis vil jeg simpelt hen ikke købe.
    ",NA,266
"688",15H 19M 0S,"Jacob Mark",FALSE,"15788","(SF)",FALSE,"No Academic Eduction","
    Det synes jeg faktisk er fair nok. Men jeg må indrømme, at jeg faktisk er lidt bekymret. Hvis en elev går på en skole, hvor der er mere end 50 pct., der er af anden etnisk herkomst, og så kommer tilbage i et udsat boligområde, hvor der også er mere end 50 pct. af anden etnisk herkomst, så handler det jo ikke nødvendigvis om, at de bliver dårlige samfundsborgere eller udemokratiske. Det handler om, at jeg ikke tror på, at det er godt, hvis vi har en masse små samfund, hvor man lever sådan parallelt i forhold til hinanden. Jeg vil gerne have, at folk bliver blandet.
    Jeg kunne godt tænke mig at høre: I Aarhus har man fordelt eleverne ud på folkeskoler, altså efter at man har fundet ud af, at de er tosprogede. Mener ordføreren og Alternativet, at det er en vej at gå, altså at man kan fordele elever ud fra deres sprog?
    ",NA,268
"689",15H 20M 0S,"Carolina Magdalene Maier",FALSE,"15778","(ALT)",TRUE,"Academic Eduction","
    Det er ikke noget, som vi som udgangspunkt bakker op om. Jeg vil sige, at jeg er helt enig i – og det handler også om det første, som ordføreren sagde – intentionen om, at vi skal have så blandede skoler, både folkeskoler og friskoler og gymnasier, som muligt; ikke fordi jeg tror, det ikke fremmer integrationen, eller at i sig selv skader integrationen, at man går på en skole, hvor der er over 50 pct. med anden etnisk herkomst, men fordi det kun kan være godt, at vi lærer forskellige sider af hinandens kulturer at kende. Det er i hvert fald vores holdning. Så derfor vil vi gerne være med til at blande skolerne, men vi vil meget hellere gøre det med gulerod end med tvang, og det er jeg også kommet med nogle forskellige forslag til i forhold til gymnasiefordeling, hvor man siger: Hvorfor giver vi ikke en ordentlig sum penge til de folkeskoler og gymnasier, der ligger i nogle af de her udsatte områder, så de kan opkvalificere deres ressourcer og også give nogle tilbud til de danske forældre, som de simpelt hen ikke kan sige nej til? Vi vil hellere gå den vej.
    ",NA,270
"690",15H 20M 0S,"Marianne Jelved",FALSE,"55","(RV)",TRUE,"Academic Eduction","
    Tak. I 1849 fik vi grundloven – jeg var lige ved at sige første gang – og det var jo, fordi vi har fået den rettet af flere omgange, og da diskuterede man også det her tema. Grundlovens fædre arbejdede faktisk med en tankegang, som hed, at forældre skal have ret til at bestemme, hvilken undervisning deres børn skal have. Men man kunne ikke finde en formulering, en passus, som passede ind i grundloven, og man havde travlt der på de sidste, så det lykkes ikke i 1849. Men man havde så fortsat diskussion om emnet, og i 1855 vedtog man en almindelig lov om, at forældre kunne vælge en fri skole og selv tage ansvaret for deres børns undervisning.
    Vi fik så med grundloven af 1915 den paragraf ind, som alle kender, som omhandler muligheden for at have frie skoler. Og der står jo også de ord, som vi meget tit citerer, nemlig at de frie skoler skal stå mål med det, der almindeligvis kræves i folkeskolen. Vi har også lavet lovgivning efterfølgende, hvor vi understreger, at man i de frie skoler også skal undervises i frihed og folkestyre og demokrati. Der føres tilsyn med det, og vi holder faktisk meget skrapt øje med det tilsyn, også lovgivningsmæssigt.
    I Danmark har vi mindretalsrettigheder, som jeg nogle gange kalder det, men det er jo også frihedsrettigheder, som bl.a. Grundtvig var bannerfører for i 1800-tallet, da grundloven var blevet en realitet og han arbejdede for at gøre almuen til et oplyst folk. Ud af det frihedssyn, som blandt andre Grundtvig stod for, kan vi oprette frikirker, alle mulige former for foreninger, friskoler, folkeoplysningskredse osv. ud fra den devise, at vi har ret til at samles om værdier, som ikke deles af flertallet. Det er en frihedsret, som er meget, meget vigtig at fastholde. Og det vil mit parti, Det Radikale Venstre, arbejde for til hver en tid, fordi vi ved, at min frihed er lige så stor, som min næstes frihed er. Så derfor er det jo et alment forhold, som skal gælde.
    I Vandrehallen herinde på Christiansborg har vi montre med bl.a. grundlove, Jyske Lov, Kong Hans' håndfæstning og Kongeloven, og der står fire ord, begreber malet på væggen. Der står retsind, lovsind, frisind, storsind. Det har, lige siden jeg kom herind første gang, været min ambition, at Danmark skal være kendt i verden for retsind, lovsind, frisind og storsind. Det synes jeg er værd at kæmpe for.
    Så vil jeg sige om beslutningsforslag B 68, som vi behandler her, at jeg har stor respekt for, at man tager de temaer op, som B 68 også omhandler, og som vi diskuterer – det gør vi jo ved behandlingen her i Folketingssalen. Der kan siges mange ord, og det er der gjort, men jeg vil citere et lille stykke fra Justitsministeriets notat, som der er refereret til flere gange af andre ordførere:
    »Efter Justitsministeriets vurdering må det imidlertid bl.a. anses for tvivlsomt, om indførelse af en særlig tilskudsbetingelse alene begrundet i andelen af elever med udenlandsk baggrund på den enkelte friskole vil udgøre et egnet og proportionalt middel til at opnå det nævnte integrationsmæssige formål.«
    Justitsministeriet tilføjer så, og nu siger jeg det med mine egne ord: Man kan vurdere, at de friskoler, der tales om, jo må leve op til de krav til friskolerne, som er nedfældet i lov om friskoler, for levede de omtalte friskoler ikke op til de krav – og jeg nævnte dem i min indledning her – så ville de friskoler jo være lukket, og så var der jo altså ikke brug for, at der var et B 68 også.
    Ud fra dette ræsonnement, som jeg har givet udtryk for her, må jeg afsløre, at Det Radikale Venstre ikke kan støtte beslutningsforslag B 68. Vi mener sådan set, at det skærpede tilsyn, der er kommet senest med lovgivningen omkring de frie skoler, er velegnet til at løse den problemstilling, som B 68 behandler.
    ",NA,272
"691",15H 20M 0S,"Alex Ahrendtsen",FALSE,"18","(DF)",TRUE,"Academic Eduction","
    Det er nødvendigt igen og igen at fortælle, hvad beslutningsforslaget går ud på. Det handler om, at skoler, hvor mere end 50 pct. af eleverne har udenlandsk baggrund, skal leve op til et bestemt kriterium, nemlig at de skal dokumentere, at de ikke modvirker integrationen. Det vil sige, at hvis de lever op til det kriterium, kan de fortsat få statstilskud. Der er ingen, der med det forslag forsøger at gå ind og forbyde friskoler med elever med udenlandsk baggrund i Danmark. Det er et kriterium, som vi lægger oven på alle de øvrige kriterier, som er blevet sat op for friskolerne.
    Anerkender ordføreren, at det er sådan, det forholder sig med dette beslutningsforslag?
    ",NA,274
"692",15H 20M 0S,"Marianne Jelved",FALSE,"55","(RV)",TRUE,"Academic Eduction","
    Ja, det gør jeg for så vidt. Altså, jeg forstår hr. Alex Ahrendtsens spørgsmål på den måde, at der er lagt et ekstra krav oven på de krav, som allerede findes i lov om friskoler, og så kan man sige, at det havde været hensigtsmæssigt, hvis Dansk Folkeparti var kommet med det forslag, dengang vi senest behandlede ændringer af friskoleloven – det er jo ikke så lang tid siden – netop for at skærpe tilsynet med skolerne, og ministeren gjorde jo også rede for det i sit indlæg her i dag.
    ",NA,276
"693",15H 21M 0S,"Alex Ahrendtsen",FALSE,"18","(DF)",TRUE,"Academic Eduction","
    Tak for at anerkende, at det er formålet. Grunden til, at vi ikke er kommet frem med det, er jo, at det var Socialdemokratiet, der foreslog det for 8 måneder siden. Jeg havde et møde med dem og bad dem om at komme med et forslag – det kom, men indeholdt ikke det, de selv havde foreslået i medierne, og så tænkte jeg: Det er jo altid Dansk Folkeparti, der skal sørge for, at tingene kommer i orden, så vi laver det. Og det er en stor glæde, at Socialdemokratiet støtter det her forslag, for det er jo i bund og grund det, de har villet.
    Så det er årsagen til, at Dansk Folkeparti ikke har taget det med i forhandlingerne om det skærpede tilsyn. Anerkender ordføreren også det?
    ",NA,278
"694",15H 21M 0S,"Marianne Jelved",FALSE,"55","(RV)",TRUE,"Academic Eduction","
    Jeg kan forstå, hvad hr. Alex Ahrendtsen siger, og jeg kan sådan set også godt se ræsonnementet i det, men som jeg har sagt i min tale, byggende på papiret fra Justitsministeriet, så er der ikke grundlag for at vedtage det ekstra krav, som B 68 indeholder, i forhold til de krav, vi allerede har i lov om friskoler. For hvis ikke de frie skoler overholdt de krav, som allerede gælder, så var de lukket, og det er jo det, der er pointen. Så derfor behøver man ikke et ekstra krav oveni. Det er det, der er min pointe.
    ",NA,280
"695",15H 22M 0S,"Jacob Mark",FALSE,"15788","(SF)",FALSE,"No Academic Eduction","
    Tak for det. Det lette med sådan et forslag her, der på den måde har delt vandene, både i pressen og også i dag i salen, ville være at hælde det ned ad brættet, fordi det er sådan et, der gør lidt ondt at snakke om, for hvad er god integration? Men det synes jeg alligevel emnet er for vigtigt til bare at gøre, for når der er skoler rundtomkring, hvor 100 pct. af eleverne har anden etnisk herkomst, og jeg har været ude at besøge flere af dem, så mener jeg faktisk, der er en risiko for, at det er skidt for integrationen. Det er skidt, når elever eller så mange mennesker med udenlandsk baggrund samler sig et sted og har store dele af deres liv der. Nogle af børnene er børn, der vokser op i et boligområde, hvor der er en stor andel, der har anden etnisk herkomst, og så kan de så gå over i en friskole, hvor 100 pct. har anden etnisk herkomst, og lige om lidt med de stadig flere private gymnasier kan de måske også gøre det på gymnasieområdet, altså gå over på en ungdomsuddannelse, hvor alle er af anden etnisk herkomst.
    Min påstand er faktisk, at det ikke er godt for integrationen. Er jeg alene med den påstand? Nej, regeringen har egentlig den samme logik i parallelsamfundsforhandlingerne, og det er derfor, man vil have en mere blandet beboersammensætning i de udsatte boligområder, det er derfor, man vil have en mere blandet sammensætning i daginstitutionerne. De Radikale havde den samme påstand og logik, da de sidste år på deres sommergruppemøde sagde, at man var nødt til at blande folkeskoleeleverne mere, og vi tror på, det giver bedre integration, når folk er blandede. Jeg bryder mig ikke om den der hetz, der har været alene mod de muslimske friskoler, men diskussionen om, hvordan vi sikrer, at der er god integration på skolerne, synes jeg faktisk er meget relevant, og derfor kan jeg ikke bare hælde det her ned ad brættet, for det er det, det her forslag handler om. Det her forslag handler om at kigge på de skoler, hvor der er en risiko for, at nogle elever vokser op i en lille boble, og at sikre, at de skoler ikke modvirker integrationen.
    Da jeg selv arbejdede på en skole – det var en skole, der lå lige op ad et udsat boligområde –  oplevede jeg nogle gange, at når vi stillede krav til børnenes forældre, og det var nogle gange de tosprogede børn, så kunne de finde på at true med at trække deres barn ud af skolen, for så kunne de jo proppe dem over i en friskole eller i en privatskole, hvor der var meget større frihed, og hvor der ikke ville blive stillet de samme krav. Det var f.eks. krav om, at børnene skulle deltage i lejrture eller krav om, at man skulle gå i bad efter idrætsundervisningen, altså sådan nogle ting, der for mange er helt normale. Så derfor mener jeg ikke kun, at det kan være skidt for integrationen, jeg mener faktisk også, at det kan lægge lidt pres på folkeskolen, når vi bare har sådan et sted, hvor forældre kan isolere sig selv og deres børn.
    Jeg kan godt lide tanken om, at skoler skal leve op til god integration. Der er nogle, der i dag har fået det til at lyde, som om det allerede står i lovgivningen, men det gør det ikke. Det, der står i lovgivningen i dag, er, at man skal leve op til frihed og folkestyre, altså at man ikke må have et udemokratisk sindelag til grund, når man laver undervisning, og at man ikke må undervise i ting, der er decideret antidemokratiske, og det er jo godt, og det vil vi styrke tilsynet på. Men man kan jo ikke føre tilsyn på noget, der ikke står i lovgivningen, og det står ikke i lovgivningen, at skolerne skal arbejde med god integration, og når nu SF mener, at det er godt at få blandet eleverne i folkeskolerne, det er godt at få blandede boligområder, fordi vi tror på, at voksne og børn skal vokse op blandet, synes jeg da også, det er relevant at diskutere, hvordan vi kan finde ud af at sikre, at friskolerne og privatskolerne også er blandede. Vi skal da ikke acceptere, at det er små bobler, hvor man bare kan tage hen og isolere sig.
    Der er også nogle, der har sagt det her med værdigrundlag, altså at friskolerne bygger på et bestemt værdigrundlag, og ja, det gør de, og det er deres ret, og det har det altid været, og det er det stadig med det her forslag. Med det her forslag siger man, at I må have lige præcis det værdigrundlag, I gerne vil have, men I skal bare arbejde med integration, hvis I har en bestemt elevsammensætning, som helt åbenlyst kan betyde, at der kan være risiko for små bobler, hvor folk ikke bliver integreret lige så godt.
    Men der er også nogle ting i det her forslag, som jeg er bekymret om, og som jeg gerne vil stille flere spørgsmål til, så jeg håber, at man kan forene den her debat lidt og få sat sig sammen, f.eks. om det er de rigtige kriterier, der ligger til grund i det her forslag. Det tror jeg måske godt vi kan arbejde videre på. Hvad er det for et tilsyn, der skal være, hvis man faktisk skriver det her ind i lovgivningen? Skal man lave en større omlægning af tilskuddet? Det her handler jo kun om integration, og jeg mener sådan set også, at de bobler, hvor rige menneskers børn bare isolerer sig, hvor børn af forældre med lange, videregående uddannelser bare isolerer sig, er noget skidt. Jeg vil gerne have, at børn bliver blandet, ligesom det er på langt de fleste friskoler.
    Til sidst siger Alternativets ordfører, at ordføreren ikke mener, at det skal bygge på straf. Jamen kunne man så tænke kriterierne ind, så man starter med at sige, at i det øjeblik, man har flere elever med anden etnisk herkomst, skal man aktivt iværksætte nogle ting for at skabe god integration? Det kunne også være en vej. Så i stedet for den der skyttegravskrig, der lidt har været i dag, vil jeg sige, at vi ikke kan bakke op om det forslag, der ligger her og nu, men målet om at sikre god integration deler vi fuldstændig, og derfor vil vi gerne fortsætte debatten, enten i udvalget eller til nogle forhandlinger, som ministeren kunne kalde til med alle partierne. Tak.
    ",NA,282
"696",15H 22M 0S,"Alex Ahrendtsen",FALSE,"18","(DF)",TRUE,"Academic Eduction","
    Jeg vil gerne takke hr. Jacob Mark for hans åbenhed. Jeg og Dansk Folkeparti er rede til at lytte til SF og selvfølgelig også til Socialdemokraterne, som har bakket op om forslaget, under udvalgsbehandlingen, og hvis det så medfører, at ministeren synes, det er en god idé, at vi kigger på det sammen, så er vi også rede til det.
    Med hensyn til kriterierne er det jo sådan, at vi skriver: »F.eks. kan følgende kriterier indgå i vurderingen«. Det er bare nogle forslag. Det er ikke noget, som er klippefast. Vi vil bare have en vurdering, der sikrer integration, når der er så mange elever med udenlandsk baggrund på en friskole.
    Kan jeg så med disse kommentarer konkludere, at SF egentlig synes, at der er elementer i det her forslag, som er så gode, at vi faktisk kan arbejde videre med det og forhåbentlig nå frem til et flertal eller en enighed, der gør, at vi kan få nogle kriterier, der styrker integrationen ude på friskolerne? Er det rigtigt forstået?
    ",NA,284
"697",15H 22M 0S,"Jacob Mark",FALSE,"15788","(SF)",FALSE,"No Academic Eduction","
    Jeg kan ikke på nuværende tidspunkt sige, om vi ender med at støtte det, for det kommer an på, hvordan det ser ud. Men jeg vil faktisk sige, at jeg var meget positivt overrasket, da jeg så det her forslag og fik læst det igennem. For den debat, der kørte i sommer, var bare om at lukke alle muslimske friskoler, nærmest på grund af deres værdigrundlag, og hvis mere end halvdelen af alle elever var af anden etnisk herkomst, tog man bare tilskuddet. Her handler det jo faktisk om at sige, at de skoler, hvor vi ved at børnene er udsatte, aktivt skal bevise, at de arbejder med god integration. Det synes jeg faktisk er ret fornuftigt.
    Men der er også nogle ting, der bekymrer mig – f.eks. den debat om grundloven, der har været i dag, som jeg gerne vil undersøge nærmere, så man får det lavet på en måde, der er ordentlig for friskolerne at arbejde med.
    Så lad os arbejde videre med det, og så må vi se, hvor det bærer hen.
    ",NA,286
"698",15H 22M 0S,"Alex Ahrendtsen",FALSE,"18","(DF)",TRUE,"Academic Eduction","
    Tak for at have læst, hvad der egentlig står i beslutningsforslaget. Da vi skrev det her beslutningsforslag, satte vi os to opgaver, nemlig at det skulle overholde grundloven, og at det skulle overholde menneskerettighedskonventionen. Hvorfor gjorde vi det? For at hjælpe bl.a. regeringen, men så sandelig også Socialdemokraterne, som er optaget af det her spørgsmål. Derfor er det jo selvfølgelig så ærgerligt, at regeringen ikke har grebet den gren, vi har rakt dem. Men til gengæld har SF gjort det, og vi glæder os til det fortsatte arbejde i udvalgsbehandlingen. Tak for det.
    ",NA,288
"699",15H 22M 0S,"Anni Matthiesen",FALSE,"168","(V)",FALSE,"No Academic Eduction","
    Tak. Jeg vil egentlig bare sådan lidt af nysgerrighed spørge ind til det, som SF's ordfører har været inde omkring. Bl.a. nævner SF's ordfører – jeg tror faktisk, det er, i forbindelse med at ordføreren stiller et spørgsmål – at man måske godt kunne tænke sig en anden form for økonomisk model. Kunne ordføreren prøve at uddybe det lidt nærmere?
    ",NA,290
"700",15H 23M 0S,"Jacob Mark",FALSE,"15788","(SF)",FALSE,"No Academic Eduction","
    Som jeg sagde, er det et mål for SF, at vi har blandede folkeskoler, privatskoler og friskoler i Danmark. Det gælder sådan set, både når det handler om, hvor børnene kommer fra, deres baggrund, deres kultur, men også at børn, der har forældre med en kort videregående uddannelse eller ingen uddannelse, mødes med børn, der har forældre med en lang videregående uddannelse; at børn, der kommer fra, ja, i min familie ville vi sige underklassen, møder børn med forældre, der har rigtig mange penge. For jeg tror, det er noget af det, der gør Danmark unikt – at man mødes på tværs.
    Jeg har lige været i USA. Der vokser man op i hver sin lille boble: Så lever kineserne her, og så lever italienerne her, og så lever mexicanerne her. Noget af det, som har gjort Danmark unikt, er, at vi mødes på tværs af kultur og klasse og uddannelsesbaggrund. Det kunne jeg godt tænke mig at man kunne lave et tilskudssystem der bidrager mere til.
    ",NA,292
"701",15H 23M 0S,"Anni Matthiesen",FALSE,"168","(V)",FALSE,"No Academic Eduction","
    Det betyder egentlig, som jeg hører hr. Jacob Mark, at man er parat til også at sætte forældrenes frie skolevalg over styr. Altså, man er egentlig parat til at gå så vidt, at forældrene jo så formentlig også vil komme til at skulle køre rigtig langt for at få børnene i skole eller for den sags skyld passet. Dermed er man jo egentlig parat til på en eller anden måde at droppe forældrenes ret til at kunne vælge en skole, som de måske synes passer bedst til deres barn.
    ",NA,294
"702",15H 25M 0S,"Jacob Mark",FALSE,"15788","(SF)",FALSE,"No Academic Eduction","
    Det er jo en større debat om det frie skolevalg. Jeg mener ikke nødvendigvis, at det, at man ændrer tilskudssystemet, vil betyde, at der bliver længere for forældrene. Det vil betyde, at nogle af de skoler, der har mange børn med forældre, der er meget velhavende, vil få mindre i tilskud, og skoler, der har mange udsatte børn, vil få mere. Det vil også betyde, at de skoler, der  eventuelt ikke løfter integrationen, ikke vil få tilskud. Hvorfor skulle vi give tilskud til nogen, der bidrager til at skade integrationen?
    I forhold til det frie skolevalg er det rigtigt, at jeg faktisk gerne vil diskutere, om vi skal begrænse det frie skolevalg lidt. For typisk er sådan, at det frie skolevalg kun er frit for de elever, der er mobile, og de mobile elever er ofte dem, der kommer fra familier, der er ressourcestærke. Det er ikke så frit for de elever, der ikke er mobile, og som alligevel kun lige kan bevæge sig hen til den nærmeste skole, fordi deres forældre ikke kan køre dem; de har måske engang råd til offentlig transport.
    ",NA,296
"703",15H 25M 0S,"Brigitte Klintskov Jerkel",FALSE,"17141","(KF)",NA,"284","
    Tak. Jeg vil gerne starte med at slå fast, at Det Konservative Folkeparti deler Dansk Folkepartis ønske om at få sat en stopper for friskoler, der modarbejder integrationen i Danmark. De skoler, som modtager statstilskud, skal leve op til at drive en skole på et demokratisk grundlag, som lever op til friskolelovens krav om frihed og folkestyre. Derfor har vi også været med til at stramme op i forhold til tilsynet med de frie grundskoler, hvor der bl.a. også indgår en godkendelsesordning for nye grundskoler, som skal sikre, at nye skoler fra start af lever op til friskolelovens krav om frihed og folkestyre. De stramninger, som vi har været med til at beslutte, ser ud til at virke, da flere skoler allerede nu har fået frataget statstilskuddet, og der er yderligere nogle skoler, som er under skærpet tilsyn.
    Det Konservative Folkeparti ser med stor alvor på skoler, som ikke lever op til loven. Dem skal vi være konsekvente over for, men det skal gøres inden for rammerne af grundloven og de internationale konventioner. Derfor kan vi ikke støtte beslutningsforslaget her.
    ",NA,298
"704",15H 26M 0S,"Alex Ahrendtsen",FALSE,"18","(DF)",TRUE,"Academic Eduction","
    Vores vurdering er, at det lever op til grundloven og konventionen. Hvis det nu viser sig, at det også er ministeriets vurdering, når de der spørgsmål, som ministeriet har rejst, er afklaret og bekræfter det, er Det Konservative Folkeparti så rede til at støtte beslutningsforslaget?
    ",NA,300
"705",15H 26M 0S,"Brigitte Klintskov Jerkel",FALSE,"17141","(KF)",NA,"284","
    I Det Konservative Folkeparti er vi optaget af, at den fælles aftale, som vi lige har indgået og lige har behandlet her i Folketingssalen den 15. marts, nu får lov til at virke i praksis. Med den har vi strammet tilsynet på skolerne. Vi har strammet op i forhold til godkendelsesproceduren ved start af friskoler, og vi er selvfølgelig optaget af at holde øje med, at det nu kommer til at virke i praksis.
    Derudover er vi optaget af at sikre bedre integration, og derfor har vi jo også været med til det her udspil om parallelsamfund og sikring af bedre integration i dagtilbud og skoler, som vi i øjeblikket forhandler. Det er noget af det, som vi er meget optaget af. Og så er vi selvfølgelig optaget af, at den lov, vi vedtager herinde, bliver overholdt, og at det i modsat fald vil få konsekvenser.
    ",NA,302
"706",15H 26M 0S,"Alex Ahrendtsen",FALSE,"18","(DF)",TRUE,"Academic Eduction","
    Men det, jeg spurgte om, var, om Det Konservative Folkeparti er rede til at støtte beslutningsforslaget, hvis det viser sig, at det lever op til både grundloven og konventionen, sådan som vi i Dansk Folkeparti vurderer det.
    ",NA,304
"707",15H 27M 0S,"Brigitte Klintskov Jerkel",FALSE,"17141","(KF)",NA,"284","
    Jeg kan forstå, at der er flere vurderinger af det notat, som er kommet fra Justitsministeriet. Der er flere, der læser og tolker det på forskellig vis. Men når vi får et notat, som siger, at beslutningsforslaget rejser væsentlige spørgsmål i forhold til grundlovens § 70 og Den Europæiske Menneskerettighedskonvention, er det ikke noget, som vi kan stemme for.
    ",NA,306
"708",15H 27M 0S,"Mattias Tesfaye",FALSE,"15770","(S)",FALSE,"No Academic Eduction","
    Jeg synes egentlig, at Dansk Folkepartis ordfører har fat i noget centralt her. Nu er det jo i sidste ende Højesteret og Den Europæiske Menneskerettighedsdomstol, der skal afgøre, om det er mest strid med grundloven og Den Europæiske Menneskerettighedskonvention, men det er jo en god skik herinde, synes jeg, at vi beder Justitsministeriet om en juridisk vurdering, før vi vedtager noget lovgivning. Derfor synes jeg også, det er helt rimeligt, at der ligger det her notat. Nu må vi jo så få afklaret, hvad det er for nogle svar, der er på de væsentlige spørgsmål, som Justitsministeriet henviser til. Det må vi bruge udvalgsbehandlingen til. Det er derfor, at vi har en udvalgsbehandling. Men hvis udvalgsbehandlingen viser, at beslutningsforslaget er inden for rammerne af grundloven og konventionen, hvis det er Justitsministeriets vurdering – ikke deres dom, men deres vurdering – kan Det Konservative Folkeparti så støtte beslutningsforslaget? Det er vel et rimeligt spørgsmål at stille.
    ",NA,308
"709",15H 27M 0S,"Brigitte Klintskov Jerkel",FALSE,"17141","(KF)",NA,"284","
    Som jeg svarede hr. Alex Ahrendtsen lige før, er vi optaget af, at den aftale, som vi rent faktisk lige har behandlet her i Folketingssalen, nemlig den 15. marts – det er ikke mere end lige 3 uger siden – får lov til at virke. I den aftale har vi jo strammet op på tilsynet, og vi har strammet godkendelsesreglerne for oprettelse af friskoler. Jeg synes, det er god skik at være tro mod den aftale, vi nu har lavet, og at den selvfølgelig skal have lov til at virke i praksis.
    ",NA,310
"710",15H 28M 0S,"Mattias Tesfaye",FALSE,"15770","(S)",FALSE,"No Academic Eduction","
    Det er jeg meget enig i, og jeg tror faktisk også, at de skærpede tilsynsregler, vi har aftalt, kommer til at virke i praksis, men de kommer til at virke, i forhold til om friskolerne leve op til kravet om frihed og folkestyre. Det fortæller intet om, hvorvidt skolerne samtidig kommer til enten at understøtte eller undergrave integrationen. Vores vurdering er, at de nuværende friskoleregler, selv om friskolerne lever op til alle kravene om frihed og folkestyre, alligevel undergraver integrationen. Derfor mener jeg ikke, det er rimeligt at koble det her beslutningsforslag til den aftale om skærpet tilsyn. Det er to forskellige ting.
    Det forslag, som Dansk Folkeparti har fremsat, handler om, at selv om de lever op til friheds- og folkestyrekravet, selv om de står snorlige og underviser i Hal Koch fra morgen til aften, vil vi alligevel stille et krav om, at de skal påvise, at de understøtter integrationen, hvis de har mere end 50 pct. børn med udenlandsk baggrund. Derfor er det vel uanset den aftale om det skærpede tilsyn rimeligt at spørge Det Konservative Folkeparti: Kan Det Konservative Folkeparti støtte det her beslutningsforslag, hvis det er inden for rammerne af grundloven og Den Europæiske Menneskerettighedskonvention?
    ",NA,312
"711",15H 28M 0S,"Brigitte Klintskov Jerkel",FALSE,"17141","(KF)",NA,"284","
    Det kan jo kun blive en gentagelse af de svar, jeg har givet. Altså, vi er optaget af at sikre bedre integration. Vi er optaget af, at skolerne er med til at fremme integrationen. Derfor har vi været med til at skærpe tilsynet, og i det tilsyn, som Styrelsen for Undervisning og Kvalitet er med til at lave, ligger der jo også, at de på den måde holder øje med, om skolerne også er med til at sikre en god integration.
    ",NA,314
"712",15H 28M 0S,"Jacob Mark",FALSE,"15788","(SF)",FALSE,"No Academic Eduction","
    Tak for det. Og beklager, at det var lige på falderebet, men jeg bliver bare nødt til at sige, at i lovgivningen ligger der frihed og folkestyre-kravet, altså at friskolerne og privatskolerne skal leve op til frihed og folkestyre, og det er det, man kan lave tilsyn på. Og det er rigtig godt, at vi har fået styrket tilsynet med, at man skal leve op til frihed og folkestyre-kravet.
    Men vil ordføreren anerkende, at der i frihed og folkestyre-kravet ikke ligger, at skolerne skal arbejde med at sikre god integration? Det ligger der ikke i det. Er ordføreren enig i det?
    ",NA,316
"713",15H 28M 0S,"Brigitte Klintskov Jerkel",FALSE,"17141","(KF)",NA,"284","
    Jeg er enig i, at der i ordet frihed og folkestyre-krav ikke ligger integration. Men idet man går ud og laver tilsyn med, hvordan man driver skolerne i forhold til økonomi, i forhold til undervisningsmaterialer og de ting, som de fører tilsyn med, kan man jo sige, at hvis ikke de ligesom lever op til de regler, som vi har fastsat, og underviser med f.eks. undervisningsmateriale, som ikke ligger i loven, så lever de jo ikke op til at være med til at sikre en god integration. Så det ligger jo i det, men ikke i de ord.
    ",NA,318
"714",15H 28M 0S,"Jacob Mark",FALSE,"15788","(SF)",FALSE,"No Academic Eduction","
    Ja, altså, det, der ligger i frihed og folkestyre, er hverken undervisningsmateriale eller den måde, lærerne underviser på. Så det handler ikke om god integration; altså, det gør det bare ikke. Så derfor kunne jeg godt tænke mig at høre ordføreren om noget. For jeg tænker, at ordførerens parti også er interesseret i, at vi får integreret folk bedre og sørger for, at folk mødes på tværs. Jeg kunne godt tænke mig at høre ordførerens bud på, hvad man så skal gøre. Altså, hvad skal man gøre, for at de her børn bliver integreret i det danske samfund, og for at sikre, at det sker?
    ",NA,320
"715",15H 29M 0S,"Brigitte Klintskov Jerkel",FALSE,"17141","(KF)",NA,"284","
    Det er jo netop noget af det, som ligger i det udspil, som Det Konservative Folkeparti har været med til at lave sammen med regeringen, om vores parallelsamfundsstrategi. Og det er jo faktisk noget af det, vi sidder og forhandler i øjeblikket, og som vi også skal senere i dag ovre i Undervisningsministeriet. Det er jo netop at være med til, at vi sikrer en god integration, at vi sikrer, at børnene lærer sproget og eleverne kan dansk i skolen og på den måde kan indgå i det danske samfund.
    ",NA,322
"716",15H 29M 0S,"Alex Ahrendtsen",FALSE,"18","(DF)",TRUE,"Academic Eduction","
    Tak, formand. Jeg har den store fornøjelse at forsøge at konkludere og svare på de mange indvendinger, der har været til dette beslutningsforslag. Og mens talerpulten kører op, finder jeg lige mine papirer. Tak for debatten. Jeg synes, den har været utrolig spændende og levende. Jeg vil begynde med at rose to ordførere, som jo virkelig har læst beslutningsforslaget og de ord, som det er skrevet med, og det er hr. Mattias Tesfaye fra Socialdemokratiet og hr. Jacob Mark fra SF. Socialdemokratiet siger ja, SF siger måske, hvis der kan arbejdes med det i udvalget, og det er vi jo kun glade for. Så har beslutningsforslaget jo sin oprindelse hos Socialdemokratiet, som ikke rigtig kunne gøre sig færdige med at få det fremsat. Det har vi så gjort. Vi stillede os den opgave, at det skulle holde sig inden for konventionerne og inden for grundloven, for det, vi gerne vil, er jo at få et bredt flertal og få regeringen bag forslaget. Det er mig en gåde, at regeringen ikke har kunnet sige ja til dette forslag.
    Hvad handler det så om? Jeg bliver nødt til lige at gentage det, for der er blevet læst en hel masse ind i forslaget. Det handler om friskoler, hvor 50 pct. eller flere af eleverne har en udenlandsk baggrund. Disse skoler skal kunne dokumentere, at de ikke modarbejder integrationen. Det er det, forslaget handler om. De skal kunne dokumentere det. Altså skal de leve op til nogle kriterier. Der er allerede i dag kriterier, som friskolerne skal leve op til. Nu lægger vi så et integrationskriterium ind. Lever de op til det, har de fortsat tilskuddet, og ikke nok med det: De skoler, hvor der er mindre end 50 pct., bliver ikke berørt af det. Det er det, man kalder indirekte forskelsbehandling, og det må man godt have i Danmark. Grundloven tillader det, konventionen tillader det, og Menneskerettighedsdomstolen tillader det også, hvis den indirekte forskelsbehandling er saglig og proportional.
    Det er jo der, det for alvor bliver spændende. Det, der f.eks. handler om proportionalitet, er jo, om der i en elevsammensætning er en overrepræsentation af elever fra udsatte boligområder. Det står der i beslutningsforslaget. Det er bl.a. også baggrunden for ghettoplanen. Regeringen har jo fremlagt sin ghettoplan. Den er lang, og den er også god langt hen ad vejen. På side 25 har regeringen jo foreslået, at der i daginstitutioner højst må være 30 pct. børn med en udenlandsk baggrund, og det gælder både for de offentlige og for de private. Er der så en forskel til vores forslag? Den eneste forskel er jo, at vi er mere rummelige. Vi går faktisk op til 50 pct. Det er en indirekte saglig og proportional forskelsbehandling, som regeringen har i sin ghettoplan, og som derfor er lovlig. Vi har gjort det på samme måde.
    Der er jo en lang række gode argumenter for B 68. Man kunne jo sagtens lave et forslag, der skulle vise, at alle friskoler ikke modarbejder integrationen, men det ville være absurd, for hvis der er skoler med 95 pct. elever med dansk baggrund, skal de så leve op til det? Nej, man skal udvælge de skoler, der har en reel udfordring. Det er en saglig, proportional vurdering. Så oplister B 68 også nogle kriterier, og der kan komme andre kriterier. Vi kan i udvalgsbehandlingen diskutere, om de er saglige. Hvis vi nu målrettede det her krav direkte mod muslimske friskoler, ville det være direkte diskrimination. Det er derfor, vi har forsøgt at finde et kriterium, der afgrænser de problematiske skoler, så vi rammer de skoler, der har udfordringer, og friholder dem, der ikke har.
    Kl. 15:44
    Så vil jeg også bare gøre opmærksom på, at man i Norge er gået skridtet videre. Der har man i praksis afvist en række muslimske friskoler. Når man kan i Norge, ville man også her kunne gøre, hvad vi har foreslået i B 68, for det er langt mindre omfattende end det, man har gjort i Norge. Så vil jeg også bare sige, at der er en lang række konkrete sager, som bl.a. dokumentaren »Moskeerne bag sløret« har afsløret, om de muslimske friskoler, der viser, at der er et meget konkret problem. Vi har mange tilsynssager både om almindeligt tilsyn og skærpet tilsyn med muslimske friskoler. Jeg tror, at omkring halvdelen af de sager, der er, omhandler muslimske friskoler. Det er også en saglig begrundelse.
    Det er derfor, at det undrer mig, at regeringen i sin iver for at sige nej til dette forslag henviser til Justitsministeriets notat. For Justitsministeriets notat er virkelig interessant. Det siger ingen steder, kære Venstre, kære Liberal Alliance, kære Konservative, kære regering, at beslutningsforslaget er i strid med grundloven eller i strid med konventionerne. Det står ingen steder. Der står til gengæld, at forslaget rejser nogle spørgsmål på grund af nogle forskellige forhold. De spørgsmål kunne regeringen jo få besvaret, hvis de havde sagt ja til beslutningsforslaget.
    Så jeg er egentlig ret skuffet over, at regeringen ikke er med på det her. Vi har jo hidtil haft et fortrinligt samarbejde med ministeren. Jeg ved ikke, om det er Venstre, der har hevet i håndbremsen – det kan godt lyde sådan på debatten i dag – men jeg synes egentlig, det er ret beskæmmende. Sidst vi havde en sag om friskoler i salen, fik Socialdemokratiet skældud af undertegnede, og i dag vil jeg altså gerne skælde Venstre ud. Jeg synes simpelt hen, det er for slapt. Ordføreren svarer ikke på de spørgsmål om ghettoplanen og den parallelitet, der er til vores beslutningsforslag. Ordføreren tager ikke hensyn til, at indirekte diskrimination er lovlig, så længe den er saglig og proportional. Det er ganske enkelt for dårligt af et stort, regeringsbærende parti som Venstre. Det er ikke godt nok, vil jeg sige til fru Anni Matthiesen. Der skal bedre argumenter på bordet, hvis vi skal tage jer alvorligt i disse sager.
    Derfor er det jo en glæde for mig, at hr. Jacob Mark og SF sammen med Socialdemokratiet er villige til at gå ind i en politisk drøftelse i udvalgsbehandlingen, og jeg håber meget på, at vi kan finde en model, som vi alle kan se os i. Skulle det så bevirke, at regeringen synes, det kunne være fornuftigt at snakke med os, så er vi også villige til det. Det kræver selvfølgelig, at Venstre kommer ned fra den høje hest og tager imod den hånd, SF egentlig har rakt frem i dag. Om det sker, skal jeg ikke kunne sige, men at det er nødvendigt, viser tingenes tilstand på friskoleområdet jo med al tydelighed. Med disse ord vil jeg takke for debatten. Det har været meget spændende og selvfølgelig også oplysende, og der har været nogle overraskelser undervejs, især fra hr. Jacob Mark, som jeg endnu en gang gerne vil takke for den åbenhed, han har vist. Med disse ord vil jeg slutte for denne omgang.
    ",NA,324
"717",15H 30M 0S,"Anni Matthiesen",FALSE,"168","(V)",FALSE,"No Academic Eduction","
    Tak. Jeg syntes jo, at ordføreren selv lagde op til, at jeg selvfølgelig også var nødt til at tage ordet. Jeg kan jo i hvert fald starte med at sige, at Venstre ikke har hevet i nogen håndbremse; ordføreren fik det næsten til at lyde, som om Venstre havde gjort det. Altså, regeringen står samlet om det her. Det håber jeg også at ordføreren fik med, bl.a. i ministerens tale.
    Noget af det, jeg godt kunne tænke mig at spørge lidt interesseret ind til, er, om der slet ikke er noget i det notat, vi har fået fra Justitsministeriet, som giver Dansk Folkepartis ordfører nogen bekymringer.
    ",NA,326
"718",15H 30M 0S,"Alex Ahrendtsen",FALSE,"18","(DF)",TRUE,"Academic Eduction","
    Det er jo selvfølgelig ærgerligt, at det er en samlet regering, der står bag afvisningen. Det gør mig bare endnu mere bekymret.
    Med hensyn til Justitsministeriets notat vil jeg sige: Jo, man skal altid lytte til jurister og især Justitsministeriets jurister, når de siger, at der er væsentlige spørgsmål. Men de spørgsmål skal vi jo så have besvaret. Det betyder egentlig bare, at juristerne siger: Vi kan godt håndtere det her, men der er nogle ting, vi skal have svaret på, inden den er inden for skiven. Der kunne regeringen jo bare have sagt: Det er et fint beslutningsforslag, I har, men juristerne har lige hejst nogle flag. De ting skal vi have ordnet, og kan vi få styr på dem, så kører det. Det har regeringen ikke gjort, og det har ordføreren heller ikke gjort, og det er derfor, at det er beskæmmende for især Venstre, som jeg synes har været noget nølende i dag.
    ",NA,328
"719",15H 30M 0S,"Anni Matthiesen",FALSE,"168","(V)",FALSE,"No Academic Eduction","
    Jeg kunne egentlig godt her som mit sidste spørgsmål tænke mig at få ordføreren til at forklare mig, hvordan ordføreren ser på begrebet væsentlige spørgsmål. Det kan måske være, at man nogle gange tolker ordene forskelligt. Jeg kunne egentlig godt tænke mig at høre Dansk Folkepartis beskrivelse af væsentlige spørgsmål.
    ",NA,330
"720",15H 30M 0S,"Alex Ahrendtsen",FALSE,"18","(DF)",TRUE,"Academic Eduction","
    Altså, nu er det Justitsministeriets jurister, der har benyttet ordene væsentlige spørgsmål, og derfor er det jo oplagt, at ordføreren stiller det spørgsmål til Justitsministeriet: Hvad betyder væsentlige spørgsmål? Hvad ligger der i det ordvalg? Og kan det løses?
    Jeg hæfter mig bare ved, at der ingen steder står, at det strider mod grundloven eller mod konventionen – ingen steder – og derfor er der et politisk rum for handling, hvilket både Socialdemokratiet og SF har anerkendt.
    ",NA,332
"721",15H 31M 0S,"Mattias Tesfaye",FALSE,"15770","(S)",FALSE,"No Academic Eduction","
    Mange tak. Vi skal i dag diskutere den midlertidige beskyttelsesstatus for flygtninge, som daværende justitsminister Mette Frederiksen fik vedtaget i februar 2015. Det har været en god ordning, som siden er blevet udbygget, altså siden folketingsvalget. I Socialdemokratiet har vi derfor ikke nogen problemer med at støtte det her lovforslag, som grundlæggende betyder, at de eksisterende regler kan fortsætte.
    Det her lille lovforslag kommer næppe til at betyde alverden i den sammenhæng, men eftersom ministeren er forpligtet til at fremsætte forslaget om ændring af reglerne, skal der ikke lyde nogen kritik for det herfra.
    Med de ord kan vi støtte forslaget, altså sådan at vores egen politik kan få lov til at fortsætte.
    ",NA,335
"722",15H 32M 0S,"Martin Henriksen",FALSE,"70","(DF)",FALSE,"No Academic Eduction","
    Tak for det. Jeg kan gøre det ganske kort. Det er Dansk Folkepartis opfattelse, at loven i store træk fungerer efter hensigten, hvorfor vi også støtter det lovforslag, som ligger her, og som jo dybest set lægger op til, at man ophæver revisionsbestemmelsen og viderefører de paragraffer, som allerede er i lovgivningen i dag.
    Loven har jo bl.a. skabt øget mulighed for at hjemsende herboende udlændinge med flygtningestatus, og det skulle vi jo gerne have meget mere af. Så vi støtter lovforslaget med en opfordring til ministeren om at gøre endnu mere for at sørge for, at herboende udlændinge med flygtningestatus og deres familiemedlemmer bliver sendt tilbage til deres oprindelsesland.
    ",NA,337
"723",15H 32M 0S,"Marcus Knuth",FALSE,"15790","(V)",FALSE,"No Academic Eduction","
    Jamen i så fald vil jeg også fatte mig i nogenlunde korthed. Vi synes, at den her ordning er en rigtig, rigtig god idé, da den skaber mulighed for, at vi kan sende personer, der ikke længere har et presserende beskyttelsesbehov, hjem igen.
    Derudover understreger ordningen min gennemgående holdning til, at når man f.eks. er flygtning i Danmark, så skal det være af midlertidig karakter. Det skal vi gøre klart for dem, der kommer hertil som flygtninge, men selvfølgelig skal det også indarbejdes i loven. Når det er sagt, er jeg optaget af, at tingene foregår på en ansvarlig og ordentlig måde. Derfor er det vigtigt, at vi evaluerer ordningen og kontrollerer, at alt går ordentligt til, samt at ordningen har de ønskede effekter.
    Jeg må notere mig med tilfredshed, at ordningen ser ud til at fungere efter hensigten, og der er ikke nogen grund til at fortsætte en løbende evaluering, da ordningen har vist sit værd og endda med et positivt resultat. Således støtter Venstre lovforslaget om ophævelse af den løbende revision af ordningen. Tak.
    ",NA,339
"724",15H 32M 0S,"Nikolaj Villumsen",FALSE,"68","(EL)",FALSE,"No Academic Eduction","
    Tak for det. Regeringen foreslår med dette lovforslag at ophæve revisionsbestemmelsen i lovgivningen om midlertidig beskyttelsesstatus. Da man under den tidligere regering tilbage i 2015 indførte den nye midlertidige beskyttelsesstatus, var det ud fra en antagelse om, at visse flygtninge ikke behøver den samme sikre status i Danmark som konventionsflygtninge. Når den nuværende regering mener, at det er vigtigt at opretholde den status, må man jo forstå, at det er, fordi regeringen mener, at det snart kan være relevant for flygtninge fra eksempelvis Syrien at vende hjem.
    Først og fremmest får man jo lyst til at spørge, hvilken planet regeringen lever på. Hvad er det i sol og vind, der får regeringen til at tro, at den forfærdelige borgerkrig i Syrien snart er ovre? Jeg vil blot opfordre ordførerne til at forestille sig, at de havde muligheden for at spørge befolkningen i Ghouta eller i Afrin-områderne i Syrien, om situationen er blevet forbedret inden for de seneste måneder, hvor deres landsbyer, deres huse, deres byer er blevet sønderbombet af Assad, af Erdogan og af Putin.
    Hvis regeringen vil ændre noget på den forfærdelige situation, der er i Syrien, så er det jo ikke med det her lovforslag, man gør det. Så var det oplagte sted at starte jo, at man sagde klart fra over for de overgreb, der foregår, eksempelvis fra Erdogans og ekstreme islamisters side, som angriber befolkningen og Danmarks allierede i Afrin-området i Syrien.
    Ser man på fakta, menes mere end 500 civile at være dræbt alene i Afrin; mere end 150.000 er drevet på flugt. Så hvis regeringen mente det seriøst, når man taler om at hjælpe i nærområderne, var det jo oplagt, at udenrigsministeren sagde klart fra over for det angreb, som Danmarks NATO-allierede sammen med ekstreme islamister foretager lige nu i Afrin, men det er ikke sket. Resultatet er, at titusinder af civile er blevet jaget på flugt, at kampen mod Islamisk Stat er blevet svækket. Så meget må man sige, der er i regeringens fokus på hjælp i nærområderne; så meget må man sige, der er i regeringens ellers højt besungne prioritet: at bekæmpe Islamisk Stat.
    Men ud over at regeringen åbenbart har en ret naiv idé om, at der er fred og stabilitet på vej i Syrien, så er selve indholdet af det her forslag også noget, som efter Enhedslistens opfattelse er helt forkert. Vi mener ikke, at krigsflygtninge har mindre behov for stabilitet og sikkerhed end andre flygtninge. Vi er imod politikken om, at man aktivt skal adskille børn fra deres forældre, som jo desværre startede under den sidste regering, og som med den nuværende regering er blev udvidet fra 1 til 3 år.
    Vi mener, at det er fuldstændig grotesk at fratage børn, der befinder sig midt i krigshelvedet i Syrien, mulighed for at blive familiesammenført med deres forældre i Danmark. Det er et svigt over for børnene, som er helt ubegribelig umenneskeligt, og man behøver ikke at være professor i børnepsykologi for at kunne forstå, at det er farligt og skadeligt at befinde sig midt imellem Assad, Islamisk Stat og ekstreme islamister i den syriske borgerkrig.
    Men det er ikke kun os i Enhedslisten, der er kritiske over for det her lovforslag. FN's UNHCR kritiserer i høringssvaret den aktive adskillelse af børn og forældre; det samme gør Red Barnet, der i høringssvaret påpeger, at det er et brud på børnekonventionen, da  den pålægger Danmark og andre lande at sikre en hurtig og human behandling af familiesammenføringssager. Ligeledes kritiserer Dansk Flygtningehjælp begrænsningen af familiesammenføring og påpeger, at nogle flygtninge bliver så desperate over, at deres familie og børn skal opholde sig i krigszonen, at de vender tilbage til Syrien på trods af voldsom fare for dem selv. Endelig slår Dansk Flygtningehjælp fast, at man også er fuldstændig uforstående over for, at flygtninge, som netop er flygtet fra krig, skulle have mindre behov for stabilitet og sikkerhed end andre flygtninge. Den kritik deler Enhedslisten selvfølgelig fuldt ud.
    Vi ønsker en afskaffelse af den midlertidige beskyttelsesstatus, så vi i tråd med Flygtningenævnets praksis før 2015 giver alle flygtninge lige ret til sikkerhed. Enhedslisten er altså imod forslaget, da vi ønsker, at alle flygtninge skal have ret til varig og stabil sikkerhed, før de kan udsendes af Danmark.
    ",NA,341
"725",15H 33M 0S,"Laura Lindahl",FALSE,"1504","(LA)",NA,"204","
    Tak for det. Med lovforslaget vil man ophæve revisionsbestemmelsen, der indgik i forhold til den midlertidige beskyttelsesstatus for asylansøgere, som søgte med en baggrund i en særlig situation i hjemlandet. Ministeriet har jo nu evalueret lovgivningen og fundet, at den fungerer fuldstændig i overensstemmelse med den politiske intention, man havde, da man lavede lovændringen. Den intention deler Liberal Alliance, og vi stemmer naturligvis for at afskaffe revisionsbestemmelsen.
    ",NA,343
"726",15H 33M 0S,"Sofie Carsten Nielsen",FALSE,"100","(RV)",TRUE,"Academic Eduction","
    Tak. Hvis jeg ikke husker forkert, var Liberal Alliance i december 2015 med til at sikre flertallet for, at den her revisionsbestemmelse blev indført. Som jeg husker debatten – ordføreren må jo korrigere mig – var vi et flertal, der ønskede revisionsbestemmelsen indført, fordi der var tale om en midlertidig situation. Det har vi så forskellige holdninger til, hvordan man skulle håndtere, men den midlertidige situation var også argumentet for, at der skulle indføres en revisionsbestemmelse. Det var en hastelov og en midlertidig situation, der skulle tages op til revision, i forhold til om trykket på de danske grænser stadig var sådan, at det var nødvendigt at have den her lov.
    I Radikale Venstre ønsker vi, at revisionsbestemmelsen bevares. Vi ønsker jo også en anden lov, men vi ønsker, at revisionsbestemmelsen bevares. Vil ordføreren redegøre for, hvorfor ordføreren mener, at revisionsbestemmelsen skal ophæves, når man i 2015 også var med til at få den indført?
    ",NA,345
"727",15H 33M 0S,"Laura Lindahl",FALSE,"1504","(LA)",NA,"204","
    Jamen fuldstændig som ordføreren er inde på, var det her noget, vi indførte midlertidigt, da vi skulle evaluere det. Nu kan vi jo bare se, at det er fuldstændig i tråd med den politiske intention. Og vi mener sådan set, at det er rimeligt, at når man kan komme hjem igen, skal man hjem igen. Det mente vi på det tidspunkt, hvor vi indførte det her og gjorde det midlertidigt, og nu synes vi, det giver mening at gøre det permanent, og derfor støtter vi ophævelsen af revisionsbestemmelsen.
    ",NA,347
"728",15H 33M 0S,"Sofie Carsten Nielsen",FALSE,"100","(RV)",TRUE,"Academic Eduction","
    Men der var også mulighed for at sende hjem, før den her lov blev indført, og det var også politikken, at man skulle. Det her handler jo også om, at familiesammenføringer tager meget længere. Argumentationen for det var, at der var en akut situation. Mener ordføreren fortsat, at der er en akut situation, der berettiger den lov, eller er det noget andet, der gælder nu?
    ",NA,349
"729",15H 33M 0S,"Laura Lindahl",FALSE,"1504","(LA)",NA,"204","
    [Lydudfald] ... hele tiden ment det samme. Vi mener, at det er fint at give beskyttelse, når der er behov for det, men når der ikke længere er behov for det, mener vi, at man skal hjem. Vi mener sådan set også, at det giver mening at sige, at når man vurderer, at det er midlertidigt – det kan man sagtens have forskellige holdninger til, hvad er, og hvor lang tid er – giver det ikke mening at lave familiesammenføring i den periode. Derfor synes vi, at det her giver mening.
    ",NA,351
"730",15H 33M 0S,"Nikolaj Villumsen",FALSE,"68","(EL)",FALSE,"No Academic Eduction","
    Tak for det. Det er egentlig, fordi det relevante spørgsmål er, om man vurderer, at krigen i Syrien snart er forbi. Det var jo begrundelsen for, at det skulle være en midlertidig beskyttelsesstatus, de her mennesker skulle have. Man kan sige, at dengang loven blev indført, mente Liberal Alliance, at der var behov for at se på, om den skulle revideres. Nu står vi her, og krigen i Syrien er stadig i gang. Hvis man har set tv-billederne fra Ghouta og Afrin, kunne man se, at der inden for de seneste måneder er foregået noget af det mest blodige, vi har set i Syrien i lang tid.
    Så jeg kunne bare godt tænke mig at høre fra Liberal Alliance: Er det Liberal Alliances opfattelse, at krigen i Syrien snart er slut?
    ",NA,353
"731",15H 33M 0S,"Laura Lindahl",FALSE,"1504","(LA)",NA,"204","
    Ligesom Enhedslistens ordfører selv, tror jeg, kan jeg jo heller ikke spå om fremtiden. Jeg ved ikke, hvornår krigen i Syrien slutter. Det er der ikke nogen herinde der ved. Men det, jeg ved, er, at vores holdning er, at når den slutter, vil vi gerne kunne sende de folk hjem, som kommer fra Syrien, og det er sådan set derfor, vi synes, det her giver mening. Og det kan godt være, man mener, at vores vurdering er anderledes, i forhold til hvornår vi tror det kan ske.
    ",NA,355
"732",15H 35M 0S,"Nikolaj Villumsen",FALSE,"68","(EL)",FALSE,"No Academic Eduction","
    Jo, men når man oprindelig mente, at det var relevant at have en revision, var det vel ud fra, at man skulle se på, om det snart kunne ligne, at der ville være fredeligere forhold. Det er der så ikke kommet, og så vælger man at fjerne revisionen. Det må jo så være, fordi man mener, at nu er det tættere på, at der kan komme fredelige forhold. Eller er man bare vendt 180 grader på en tallerken som en del af det at være i regering og har underlagt sig det, som de andre partier mener? Eller har man fuldstændig skiftet holdning, i forhold til hvad man tidligere har ment?
    ",NA,357
"733",15H 35M 0S,"Laura Lindahl",FALSE,"1504","(LA)",NA,"204","
    Som sagt har Liberal Alliance hele tiden ment det samme. Altså, vi mener sådan set, at når der kommer ro i hjemlandet, fred i hjemlandet, skal man hjem. Det mente vi også på det tidspunkt, hvor vi foretog den her ændring. Så der er sådan set ikke noget nyt i Liberal Alliances holdning.
    ",NA,359
"734",15H 36M 0S,"Josephine Fock",FALSE,"15783","(ALT)",FALSE,"No Academic Eduction","
    Tak for det. Jeg kan sige, at Alternativet stemmer imod det her forslag om at fjerne revisionsbestemmelsen, da vi ikke er enige i de ændringer, der blev vedtaget i den oprindelige lov, og jeg synes, Enhedslistens ordfører redegjorde rigtig fint for det. Vi synes jo, at særlig den udskydelse af familiesammenføring, som sker for de her personer, som er omfattet af reglerne om midlertidig beskyttelse, også i sig selv er et argument for, at vi giver de her mennesker en retssikkerhedsmæssig status, som på alle måder er ødelæggende for dem, fordi de ikke får mulighed for at få deres familier hertil før efter 3 år.
    Da jeg sad og forberedte mig til behandlingen af det her lovforslag, kigger jeg på det lovforslag, der hed L 87 [folketingssamlingen 2015-16], hvor vi diskuterede det med at udskyde muligheden for at få familiesammenføring. Jeg kunne egentlig tænke mig at læse det betænkningsbidrag op, som Enhedslistens, Alternativets og Radikale Venstres medlemmer af udvalget skrev i den forbindelse. Og det, vi skrev, var:
    »Samtlige høringssvar fra så kompetente organisationer som UNHCR, Institut for Menneskerettigheder, Amnesty International, Dignity, Advokatrådet, Foreningen af Udlændingeadvokater, Retspolitisk Forening, Dansk Flygtningehjælp, Red Barnet og SOS mod Racisme anfører, at dette lovforslag strider imod den Europæiske Menneskerettighedskonvention, og at Danmark med dette lovforslag ikke vil overholde sine internationale forpligtelser, bl.a. Børnekonventionen. Dette burde i sig selv være nok til, at forslaget ikke vedtages af Folketinget.
    En anden grund, som adskillige høringspartnere gør opmærksom på, er, at en gennemførelse af forslaget kan have negative konsekvenser for de berørte familiers integrationsproces. Partierne er sikre på, at forslaget ikke bare kan, men vil have negative konsekvenser for integrationsprocessen. Personer med midlertidig beskyttelsesstatus, som tvinges til at vente 3 år på familiesammenføring, vil på grund af bekymringen for deres familiemedlemmer få varige psykiske mén og udsættes for kronisk sygdom, som vil fratage dem al den handlekraft og parathed til hurtigt at komme ud på arbejdsmarkedet, de kom med, da de søgte asyl i Danmark. Det vil klientgøre dem og gøre en integration i det danske samfund ekstremt vanskeligt. Forslaget vil altså efter partiets opfattelse have meget store både medmenneskelige og samfundsmæssige negative konsekvenser. Partierne er især bekymret over de livslange skader på de berørte børns udvikling, som forslaget vil medføre. EL, ALT, RV og SF ønsker at følge UNHCR’s opfordring til Danmark om at genoverveje hele lovforslaget og i stedet for fokusere på et fælles europæisk svar på de store udfordringer, vi står over for.«
    Jeg synes egentlig, hvis jeg selv skal sige det, at vi på det tidspunkt lavede et godt betænkningsbidrag, og vi har fortsat den opfattelse. Derfor siger det sig selv, at vi fortsat synes, vi skal bevare revisionsbestemmelsen, hvad angår det her lovforslag.
    ",NA,361
"735",15H 36M 0S,"Sofie Carsten Nielsen",FALSE,"100","(RV)",TRUE,"Academic Eduction","
    Jeg synes, at den tidligere ordfører glimrende har redegjort for vores fælles betænkningsbidrag fra hastelovgivningen i 2015. Det var der, hvor regeringen ændrede udlændingeloven sådan, at flygtninge med midlertidig beskyttelsesstatus nu kunne have denne status i 3 år. Og derfor blev det jo også muligt for regeringen at udskyde familiesammenføringer for den her gruppe af flygtninge – som er en mindre gruppe, men stadig en berørt gruppe – i 3 år. Det er alt for længe at være adskilt fra sin familie i en krigszone. Vi kan se, og vi ved fra adskillige undersøgelser, at det skader muligheden for at bidrage og integrere sig i Danmark, hvis børn skal vente 3 år på deres forældre eller en ægtefælle skal vente 3 år at få sin mand eller sin kone eller sine børn hertil.
    Dengang blev der jo indført en revisionsbestemmelse i loven. Det var der, som jeg spurgte Liberal Alliances ordfører til tidligere, flertal for dengang, og det var en god idé. For det er dybt relevant at tage op til overvejelse igen, om det gør noget som helst godt for mennesker og for integrationen i Danmark, at man kan have midlertidig beskyttelsesstatus i så lang tid; at man altså ikke kan være sammen med sin familie i så lang tid; at man skal bekymre sig i så mange år, som vi ser det nu i Danmark med børn, der sidder og venter på deres forældre i mange år.
    Den revisionsbestemmelse ønsker ministeren at afskaffe nu. Det er vi imod i Radikale Venstre. Vi ønsker fortsat som minimum, at den her lov tages op til revision, så vi som et samlet Folketing kan tage stilling til, om det er gavnligt for mennesker og for Danmark ikke mindst, at flygtninge sidder i så mange år uden afklaring på deres familiers skæbne. Det mener vi ikke, og derfor er vi imod.
    ",NA,363
"736",15H 37M 0S,"Holger K. Nielsen",FALSE,"33","(SF)",TRUE,"Academic Eduction","
    Der er sagt mange fornuftige ting af de sidste ordførere, hvor jeg ikke har så meget at tilføje. Vi stemte imod loven i sin tid om midlertidig beskyttelse for flygtninge, og det var de syriske flygtninge, det handlede om. Man kan sige, at i den revisionsbestemmelse, der blev indsat, var der sådan en ventil i det dårlige lovforslag, der var der dengang. Nu vil man så fjerne den ventil og permanentgøre det, som vi dengang var imod, og det kan vi selvfølgelig ikke støtte at man gør.
    Der er fremført mange argumenter, og jeg kan også henvise til de mange høringssvar, der er kommet fra de forskellige organisationer, der har med menneskerettigheder og flygtninge at gøre og specielt de forringede familiesammenføringsregler, og hvad de vil få af konsekvenser for ikke mindst børnene. Jeg tror i det hele taget, at man er nødt til at diskutere mere, hvordan konsekvenserne for flygtningenes børn er, den måde de bliver behandlet på i det danske asylsystem i det hele taget. Men som sagt kan vi ikke støtte det her lovforslag.
    ",NA,365
"737",15H 37M 0S,"Naser Khader",FALSE,"668","(KF)",TRUE,"Academic Eduction","
    I 2015 oplevede vi en historisk stigning i antallet af asylansøgere og illegale indvandrere både til Vesteuropa, men også til Danmark. Rigtig mange fik asyl dengang i Danmark, og det var en stor udfordring, men siden har regeringen gennemført en række tiltag, og i dag er antallet faldet igen. Det er vigtigt, at Danmark kan være med til at beskytte mennesker på flugt, men asyl og beskyttelse behøver ikke at betyde, at man bliver i landet permanent. Det er faktisk et grundlæggende princip for flygtninge- og beskyttelsesstatus, at beskyttelsen ophører, når der ikke længere er behov for det.
    Derfor indførte regeringen i sin tid nye regler, der hverken begrænsede eller indsnævrede muligheden for at få beskyttelse, men derimod sikrede, at vi jo også har mulighed for at hjemsende personer, der ikke længere har et beskyttelsesbehov. Når der ikke længere er et beskyttelsesbehov, skal man hjem. Så hjælper det ikke at leve et liv på kanten af det danske samfund. Det var hensigten med loven. Ministeriet har foretaget en evaluering af loven og konkluderet, at den lever op til formålet.
    Det Konservative Folkeparti ønsker en fair og realistisk flygtningepolitik. Vi mener, at det er en rimelig forventning, at en midlertidig beskyttelsesstatus rent faktisk også er midlertidig. Derfor støtter vi op om forslaget om at gøre reglerne permanente.
    ",NA,367
"738",15H 37M 0S,"Nikolaj Villumsen",FALSE,"68","(EL)",FALSE,"No Academic Eduction","
    Tak for det. I de seneste måneder har jeg mødt rigtig mange flygtninge fra Syrien her i Danmark; flygtninge fra Ghouta, flygtninge fra Afrin. De har været fuldstændig ude af sig selv af desperation over det faktum, at deres familie befandt sig i områder, som blev sønderbombet af Erdogan, Assad og Putin. Der er jo ikke noget mere forfærdeligt, man kan forestille sig, end at sidde og vide, at ens børn befinder sig i det krigshelvede, som er i Syrien lige nu.
    Der kunne jeg bare godt tænke mig at høre, hvad hr. Naser Khaders budskab er til de mennesker. Forventer hr. Naser Khader helt seriøst, at der snart kommer en fred i Syrien? Er det virkelig hr. Naser Khaders budskab til de desperate mennesker, der ser deres familie befinde sig i Ghouta?
    ",NA,369
"739",15H 37M 0S,"Naser Khader",FALSE,"668","(KF)",TRUE,"Academic Eduction","
    Der er faktisk blevet skabt tålelige forhold og fredsaftaler flere steder i Syrien, også steder, der ikke ligger langt fra Ghouta. Der har man lavet nogle aftaler med regeringen. Og i store dele af Syrien kan man godt leve tåleligt. Det er ikke, som det var tidligere, men det er blevet bedre. Der er stadig væk nogle lommer, nogle områder, hvor det er utåleligt. I Ghouta er man i gang med en løsning. Man har evakueret både civile, men også oprørere ud af Ghouta-området, og de er kommet til andre steder i Syrien: de civile til sikre områder og oprørerne til oprørskontrollerede områder. Tingene er ikke optimale, men jeg vil ikke sige, at hele Syrien er usikker for alle. Der bor altså stadig væk mange millioner i Syrien, som har en drøm om, at tingene bliver fredeligere, end de er i dag.
    ",NA,371
"740",15H 38M 0S,"Nikolaj Villumsen",FALSE,"68","(EL)",FALSE,"No Academic Eduction","
    For 3 måneder siden var der f.eks. et ekstremt fredeligt område, i hvert fald relativt set, nemlig Afrin. Det er så bare blevet løbet over ende af Danmarks NATO-partner Erdogan sammen med ekstreme islamister, der har jaget mere end 150.000 mennesker på flugt. Det siger jo lidt om, hvor fuldstændig ustabil situationen er, at et område, der reelt set kan være nærmest uberørt siden 2012, lige pludselig kan blive løbet over ende, sågar uden at der kommer en klar fordømmelse fra den danske udenrigsminister af, at det er en NATO-partner, der gør det.
    Jeg kunne bare godt tænke mig at høre fra hr. Naser Khader, om det virkelig er hr. Naser Khaders budskab – altså frihedskæmperen Naser Khader – at man med ro i sindet kan bo i Assad-kontrollerede områder, og at det er ganske fint. Er det et budskab, som hr. Naser Khader godt vil overlevere til flygtninge fra eksempelvis Ghouta-området?
    ",NA,373
"741",15H 38M 0S,"Naser Khader",FALSE,"668","(KF)",TRUE,"Academic Eduction","
    Jeg havde gerne set, at Assad var blevet fjernet, og at regimet var blevet fjernet, men sådan gik det jo ikke. Assad har med hjælp fra russerne og iranerne vundet, desværre. Han kontrollerer store dele af Syrien, og der er også nogle, der tidligere har været i opposition til ham, der nu er under hans kontrol – hele ringen omkring Damaskus. Så man kan godt bo der, selv om man har været i opposition til styret. Og der er også kommet skred i nogle af de forhandlinger, der foregår, både i Astana, men også i Genève. Så det bevæger sig i den bedre retning, men det er ikke optimalt.
    ",NA,375
"742",15H 38M 0S,"Inger Støjberg",FALSE,"182","(V)",FALSE,"No Academic Eduction","
    Først og fremmest tak for indlæggene fra ordførerne. Det her lovforslag handler jo i sin enkelhed om, at regeringen ønsker, at reglerne om midlertidig beskyttelsesstatus for visse udlændinge, altså bestemmelsen i udlændingelovens § 7, stk. 3, som har været i brug i mere end 3 år, bliver gjort permanente. Samtidig opretholdes den nuværende ordning med udskudt adgang til familiesammenføring i 3 år for udlændinge med midlertidig beskyttelsesstatus.
    Reglerne om midlertidig beskyttelsesstatus er rettet imod den gruppe udlændinge, som kun forventes at skulle have et midlertidigt ophold i Danmark. Og det giver sig selv, at varigheden af den opholdstilladelse, som udstedes, er kortere end for andre udlændinge, ligesom muligheden for at få familiesammenføring i de første år er begrænset. Reglerne om midlertidig beskyttelsesstatus blev altså indført for de mennesker, hvis behov for beskyttelse har baggrund i en særlig alvorlig situation i hjemlandet i forbindelse med en væbnet konflikt eller lignende, og reglerne om midlertidig beskyttelsesstatus har hverken udvidet eller indsnævret adgangen til at opnå asyl i Danmark. Derimod har reglerne skabt en bedre forudsætning for, at de mennesker, der ikke længere har behov for beskyttelse, kan sendes hjem til deres hjemlande igen. Det er efter regeringens mening sund fornuft, for vi skal naturligvis hjælpe og beskytte rigtige flygtninge, men når der er fred i enten hele deres hjemland eller dele af deres hjemland, skal de hjem igen, og de skal hjem og bidrage til genopbygningen.
    Jeg vil ikke lægge skjul på, at regeringen ønsker stramme familiesammenføringsregler. Regeringen er nemlig ikke i tvivl om, at opholdsvilkår betyder noget for, hvilke lande flygtninge og migranter søger til. Med lovforslaget opretholder regeringen derfor den ordning, at udlændinge med midlertidig beskyttelsesstatus som udgangspunkt ikke har ret til familiesammenføring inden for de første 3 års ophold i Danmark. Det betyder, at den udskudte adgang til familiesammenføring bliver gjort permanent for den her gruppe udlændinge. Der vil som hidtil meddeles familiesammenføring også inden for de første 3 år, hvis Danmarks internationale forpligtelser konkret tilsiger det.
    Loven fra februar 2015 – da § 7, stk. 3, hermed jo også blev indført i udlændingeloven – indeholder en revisionsbestemmelse, som betyder, at reglerne om midlertidig beskyttelsesstatus skal evalueres og tages op til revision i den her folketingssamling. Konklusionen i evalueringen, som blev oversendt til Folketinget samtidig med selve lovforslaget, er, at reglerne om midlertidig beskyttelsesstatus efter udlændingelovens § 7, stk. 3, fungerer efter den tiltænkte hensigt. Det glæder mig naturligvis.
    Det foreslås derfor i det her lovforslag at ophæve revisionsbestemmelsen, og det betyder, at bestemmelsen i udlændingelovens § 7, stk. 3, om midlertidig beskyttelsesstatus bliver gjort permanent. Det samme gælder udskydelsen af adgang til familiesammenføring for udlændinge med midlertidig beskyttelsesstatus. Det skulle være ordene for nu, og så ser jeg selvfølgelig frem til den videre behandling og også de spørgsmål, der måtte være enten nu eller senere.
    ",NA,377
"743",15H 38M 0S,"Nikolaj Villumsen",FALSE,"68","(EL)",FALSE,"No Academic Eduction","
    Tak for det. Man kan jo sige, at da vi lavede den her lovgivning, gik diskussionen meget på, at krigen i Syrien snart var forbi. Det er jo så 3 år siden. På daværende tidspunkt var der kun en, som jeg sådan kunne finde af internationale kilder, der troede på, at krigen snart ville være forbi. Det var den syriske præsident Assad, der meldte ud, at han troede, den ville være slut inden for et år. Nu står vi så her 3 år efter.
    Der var nogle af os, dér for 3 år siden, der tillod os at tvivle på, at Assad havde ret i, at krigen ville være slut. Og der er stadig nogle af os, der – når man ser på de uhyrligheder, der foregår i Syrien – er ganske skeptiske over for, om der er en snarlig fred på vej. Så jeg kunne godt tænke mig at høre ministeren: Hvad får ministeren til at tro, at krigen i Syrien snart er forbi?
    ",NA,379
"744",15H 38M 0S,"Inger Støjberg",FALSE,"182","(V)",FALSE,"No Academic Eduction","
    Det har jeg sådan set på intet tidspunkt sagt. Men jeg mener, vi skal indrette reglerne på en sådan måde, at når man ikke længere har et beskyttelsesbehov, skal man naturligvis sendes hjem igen. Vi skal beskytte mennesker, lige så længe som de har behov for beskyttelse, men når behovet ikke er der længere, skal de hjem og bidrage til at genopbygge deres hjemlande. Det synes jeg er sund fornuft.
    Jeg tror også, at man rundtomkring i de kommuner, der har fået f.eks. syriske flygtninge ud nu, kan se, at det er relativt svært at integrere de mennesker, der er kommet hertil. Samtidig skal man jo huske på, at det langt hen ad vejen er de stærkeste, der er kommet hertil, og hvis ikke de skal være med til at genopbygge det hjemland, som de i sin tid kom fra, ved jeg ikke, hvem der skal.
    Sådan har det altid været; når der ikke er behov for beskyttelse længere, rejser man hjem. Og derfor synes jeg, det her er sund fornuft. Men jeg kan naturligvis ikke spå om fremtiden i Syrien. Det kan jeg forstå at hr. Nikolaj Villumsen kan, og det lytter jeg selvfølgelig meget gerne til.
    ",NA,381
"745",15H 17M 0S,"Nikolaj Villumsen",FALSE,"68","(EL)",FALSE,"No Academic Eduction","
    Nej, tværtimod. Altså, jeg spurgte faktisk ministeren, om ministeren havde en begrundet formodning om, at der snart ville være varig fred i Syrien, for det er ikke noget, jeg kan se. Og når man laver noget så indgribende som en lovgivning, der fratager børn muligheden for at se deres forældre, er det jo ret fornuftigt, at man gør det ud fra en vurdering af virkeligheden. Og det mener jeg ikke er for meget forlangt, ikke mindst når vi ser på den meget voldsomme kritik, der kommer fra bl.a. Red Barnet og FN.
    Så det er klart, at hvis der er en varig og stabil fred, skal folk hjem. Men det er der jo intet, der tyder på overhovedet. Og begrundelsen for at give folk en midlertidig beskyttelse er vel, at man troede, at der ville blive en snarlig fred. Og det synes jeg bare ministeren skylder et svar på, når man nu fjerner revisionsbestemmelsen.
    ",NA,383
"746",15H 17M 0S,"Inger Støjberg",FALSE,"182","(V)",FALSE,"No Academic Eduction","
    Jeg mener jo helt generelt, som jeg også sagde tidligere, at så længe man har behov for beskyttelse, skal man være her, og når man ikke længere har det – og det kan hverken hr. Nikolaj Villumsen eller jeg spå om – skal man hjem. Men tilsyneladende er det alligevel sådan, for hr. Nikolaj Villumsen lyder, som om han præcis ved, hvordan tingene kommer til at se ud.
    Der kan opstå konflikter, som vil være omfattet af de her regler, og der vil være mennesker, der er ofre for konflikter, som vil være omfattet af de her regler. Og jeg synes helt ærligt, at den lovgivning, vi har liggende her, er sund fornuft. Og det glæder mig da, at der er så bredt et flertal i Folketinget, der bakker op om det.
    ",NA,385
"747",15H 23M 0S,"Mattias Tesfaye",FALSE,"15770","(S)",FALSE,"No Academic Eduction","
    Mulighederne for at udveksle oplysninger om fingeraftryk i det fælleseuropæiske Eurodac-system giver danske myndigheder bedre muligheder for at forebygge, opdage og efterforske alvorlige lovovertrædelser, som f.eks. terrorhandlinger. Med det her lovforslag ønsker udlændinge- og integrationsministeren, at Folketinget skal gøre det muligt for Danmark og de danske myndigheder fortsat at være tilsluttet det her samarbejde. Grundloven kræver den her godkendelse fra Folketinget.
    Med lovforslaget får justitsministeren bemyndigelse til at fastsætte de nærmere regler for, hvordan vi gennemfører den nye Eurodac-forordning i Danmark, ligesom ministeren kan beslutte, hvem der skal være uafhængig kontrolmyndighed. Det er fornuftigt, og ligesom vi bakkede op om det i Europaudvalget, kan Socialdemokratiet også gøre det her uden nogen problemer.
    ",NA,388
"748",15H 23M 0S,"Martin Henriksen",FALSE,"70","(DF)",FALSE,"No Academic Eduction","
    Tak for det. Med en vedtagelse af lovforslaget giver Folketinget i medfør af grundlovens § 19 samtykke til, at regeringen på kongeriget Danmarks vegne godkender aftalen om dansk tilslutning til den del af den reviderede Eurodac-forordning, der angår adgang til Eurodac med henblik på retshåndhævelse. Den reviderede forordning forsøger at sikre en nogenlunde effektiv anvendelse af Dublinforordningen og regulerer optagelsen af asylansøgeres fingeraftryk samt udveksling af disse med de andre EU-medlemsstater i Eurodac-systemet. Ved bl.a. at sammenligne fingeraftryk muliggør systemet, at medlemsstaterne kan kontrollere, om en asylansøger eller en udlænding, der opholder sig ulovligt på nationalstatens område, allerede har indgivet en ansøgning i en anden medlemsstat, eller om en asylansøger ulovligt har bevæget sig ind på det, der i lovforslaget betegnes som EU's territorium – selv om vi jo nok i Dansk Folkeparti foretrækker betegnelsen nationalstaternes territorium; det er vel trods alt menneskets bedste opfindelse, altså nationalstaten, men o.k., det skal så ikke adskille os i forhold til det her lovforslag.
    Hele ideen med det nuværende system er altså at undgå asylshopping, men systemet og Dublinforordningen fungerer åbenlyst ikke, da der foregår massiv asylshopping mellem de enkelte lande, og sådan har det været i mange år. Derfor er grænsekontrol og afvisning af asylansøgere ved grænsen det, som Danmark har brug for. Der skal ikke være tvivl om Dansk Folkepartis holdning i den sag.
    Det ændrer dog ikke ved, at systemet er der, og at det trods sine åbenlyse mangler kan bruges til en række fornuftige formål. Bl.a. kan systemet i en række tilfælde bruges til at opklare og forebygge kriminalitet og terror. Derfor foreslås det, at de retshåndhævende myndigheder, som dybest set betyder dansk politi, kan få adgang til systemet. Ved retshåndhævelse forstås i henhold til artikel 2, stk. 1, forebyggelse, opdagelse eller efterforskning af terrorhandlinger eller af andre alvorlige lovovertrædelser. Terrorhandlinger er i den forbindelse defineret som lovovertrædelser i henhold til national ret, hvilket selvfølgelig er væsentligt for Dansk Folkeparti.
    I forbindelse med bekæmpelse af terrorhandlinger og andre alvorlige lovovertrædelser er det efter vores opfattelse vigtigt, at de nationale myndigheder råder over så mange oplysninger som overhovedet muligt, for at de kan udføre deres arbejde ordentligt og professionelt. Derfor er det afgørende, at vi i Danmark har så mange dna-oplysninger som muligt til vores rådighed, at vi har videoovervågning, at vi har kontrol ved vores grænser, og at vi indsamler oplysninger i forbindelse med kontrollen, at de nationale myndigheder koordinerer indsatsen med hinanden, og så skal vi naturligvis samarbejde internationalt, hvor det giver mening, hvor det er muligt, og hvor det ikke truer den nationale suverænitet.
    Alt i alt er det Dansk Folkepartis vurdering, at lovforslaget trækker i den rigtige retning, hvorfor vi forventer at stemme ja ved tredjebehandlingen. Inden da vil vi for god ordens skyld bruge udvalgsbehandlingen til at spørge ind til, hvilke præcise beføjelser lovforslaget giver til regeringen i forhold til at indgå aftaler med EU, og hvad disse eventuelle beføjelser måtte indebære for Danmark. I Dansk Folkeparti samarbejder vi som sagt gerne internationalt, men vi mener, det er vigtigt, at eventuelle nye aftaler løbende tages op i Folketinget og i forbindelse med folkeafstemninger, hvis det vurderes at være nødvendigt. Men overfor dette konkrete lovforslag er vi altså positivt stemt.
    ",NA,390
"749",15H 24M 0S,"Marcus Knuth",FALSE,"15790","(V)",FALSE,"No Academic Eduction","
    Vi skal sørge for, at vores politi har de bedste kort på hånden, når det kommer til at forebygge, opdage og efterforske terrorhandlinger og andre alvorlige lovbrud. Her er de fælleseuropæiske registre yderst brugbare. Helt konkret sikrer vi med lovforslaget her, at vi kan udføre søgninger i Eurodac-systemet. Det kommer til at gå via den reviderede Eurodac-forordning. Vi har heldigvis allerede delvis indarbejdet den reviderede Eurodac-forordning i dansk lovgivning. Derfor ser jeg positivt på, at vi nu sørger for at indarbejde forordningen i endnu højere grad. Det sker bl.a. gennem en bemyndigelsesbestemmelse, der giver justitsministeren råderet over den konkrete indarbejdelse af forordningen i dansk lovgivning, når det kommer til sammenlægning og videregivelse af oplysninger, der skal bruges til retshåndhævelse. Eksempelvis vil det nu blive muligt for dansk politi at sammenligne fingeraftryk internationalt i deres samarbejde.
    Jeg ser således frem til at kunne meddele dansk politi, at vi nu – når det her forhåbentlig bliver stemt igennem – sørger for et endnu bedre grundlag for efterforskning, når der sker alvorlige lovbrud. Således støtter Venstre lovforslaget.
    ",NA,392
"750",15H 24M 0S,"Nikolaj Villumsen",FALSE,"68","(EL)",FALSE,"No Academic Eduction","
    Tak for det. Enhedslisten ønsker at bekæmpe terror og ønsker et grænseoverskridende samarbejde om det. Samtidig mener vi, det er vigtigt at sikre en balance mellem hensynet til samfundets ret til at beskytte sig mod terror og den enkeltes retssikkerhed. Det er en balance, som skal være til stede, og det vil vi selvfølgelig have øje for i den kommende udvalgsbehandling.
    ",NA,394
"751",15H 25M 0S,"Laura Lindahl",FALSE,"1504","(LA)",NA,"204","
    Tak for det. Lovforslaget her gennemfører de nødvendige lovændringer, så Danmark fortsat kan være tilsluttet Eurodac-forordningen, hvad angår retshåndhævelse. I Liberal Alliance mener vi naturligvis også, at Eurodac-samarbejdet er vigtigt. Det er klart i Danmarks interesse, at man har adgang til de her data i forhold til at kunne forebygge, opdage og efterforske alvorlige lovovertrædelser som f.eks. terror. Og så mener vi i øvrigt også, at det er fornuftigt, at man ikke kan søge asyl i ét land og derefter rejse videre og søge asyl i et andet land.
    Så Liberal Alliance støtter forslaget.
    ",NA,396
"752",15H 25M 0S,"Josephine Fock",FALSE,"15783","(ALT)",FALSE,"No Academic Eduction","
    Tak. Lovforslaget har til formål at gennemføre den del af den reviderede Eurodac-forordning, der giver nationale retshåndhævende myndigheder og Europol adgang til at sammenligne fingeraftryksoplysninger med fingeraftryksoplysninger i Eurodac-systemet. Eurodac-systemet er et fælles europæisk fingeraftryksregister, som oprindelig udelukkende var designet til at identificere asylansøgere, og fingeraftrykkene skulle udelukkende anvendes med det formål at fremme asylproceduren. Men med den reviderede Eurodac-forordning udvides Eurodacs formål således, at f.eks. politiet og PET her i landet og Europol kan foretage søgninger i Eurodac med henblik på forebyggelse, opdagelse og efterforskning af terrorhandlinger og andre alvorlige lovovertrædelser, hvis en sammenligning af fingeraftryk er nødvendig i en konkret sag.
    Danmark er blevet tilknyttet Eurodac på mellemstatsligt grundlag ved en såkaldt parallelaftale. Siden er Eurodacforordningen blevet ændret med det primære formål at sikre en korrekt og effektiv anvendelse af Dublinforordningen. Det var også en af grundene til, at Alternativet valgte at stemme for forslaget, sidste gang vi behandlede gennemførelsen af den reviderede Eurodac-forordning i Folketingssalen. Det gjorde vi, fordi Danmark jo har parallelaftale med EU om Eurodac og Dublinforordningen, som betyder, at vi bliver nødt til uændret at gennemføre ændringer i Eurodac-forordningen. Ellers vil det i yderste konsekvens betyde, at Danmark må forlade Eurodac og dermed også Dublinforordningen.
    Sådan som jeg forstår det, er den del, som vi behandler i dag – nemlig om retshåndhævende myndigheders adgang til at sammenligne fingeraftryksoplysninger fra egne registre med oplysninger i Eurodac-systemet – ikke omfattet af parallelaftalen, netop fordi der er tale om en udvidelse af formålet. Det betyder, at Danmarks tilknytning til den del af aftalen forudsætter, at vi får en tillægsprotokol til den eksisterende parallelaftale. Det betyder også, som jeg forstår det, at det ikke har nogen konsekvens for vores deltagelse i Schengensamarbejdet eller tilknytningen til Dublinforordningen, hvis vi vælger ikke at gennemføre denne del. Ministeren må meget gerne rette mig, hvis jeg tager fejl.
    Det, vi så skal behandle her i dag, er jo så balancen mellem at få mulighed for at opklare en mulig, påtænkt terrorhandling og den enkeltes retssikkerhed. Og der er det sådan, at det, Alternativet gerne vil stille spørgsmål til i udvalgsbehandlingen og også gerne til ministeren her i dag, er den del af det, der handler om, hvad der egentlig skal til for det danske politi og PET for at søge adgang om de her oplysninger, f.eks. på en flygtning, i Eurodac-systemet. Kræver det f.eks. en dommerkendelse, så man har en dommers ord for, at det er nødvendigt at bede om de her oplysninger?
    Derudover vil jeg også gerne stille spørgsmål til ministeren om, om det er korrekt forstået, at vi ville kunne stemme nej til det her forslag, altså fra Danmarks side, kan man sige, uden at ryge ud af Schengensamarbejdet og Dublinaftalen. For det er klart, at det er meget vigtigt for Alternativet, at vi fortsat er der. Så jeg vil se frem til udvalgsarbejdet og vil ikke tage stilling i dag. Vi stiller så en række spørgsmål til ministeren, fordi det er et kompliceret stof.
    Det, der er afgørende for Alternativet, er, at der er en balance mellem retssikkerheden for de enkelte personer og det, at vi selvfølgelig skal give politiet og PET ordentlige arbejdsvilkår i forhold til at kunne opdage, hvis der er kriminelle handlinger i gang, således at vi kan bruge det her register. Men jeg ser frem til udvalgsbehandlingen.
    ",NA,398
"753",15H 25M 0S,"Sofie Carsten Nielsen",FALSE,"100","(RV)",TRUE,"Academic Eduction","
    Tak for det. En række ordførere har redegjort for, hvad det her lovforslag handler om, nemlig at tilslutte os den revision af Eurodac-forordningen, som de øvrige EU-lande – dem, som har et fælles retssamarbejde – har vedtaget. Og der er vil blot at sige tak, fordi vi har et fælles retssamarbejde, og tak, fordi vi har foranstaltninger, der kan gøre det muligt for politiet at samarbejde, bekæmpe terror og grænseoverskridende kriminalitet og have styr på tilstrømningen og de ydre grænser. Det er det her jo også med til. Tak for det, og tak, fordi vi kan få en parallelaftale. Og vi håber, at de øvrige EU-lande også vil godkende, at vi nu kan være med i revisionen. Det er ærgerligt, at vi ikke kan få indflydelse på indholdet, men i Radikale Venstre støtter vi, at Danmark går med, og vi mener ikke, at der er nogen fordele i at splitte tingene op og kun være med i enkeltdele nu, hvor vi i forvejen er et land med forbehold.
    ",NA,400
"754",15H 25M 0S,"Holger K. Nielsen",FALSE,"33","(SF)",TRUE,"Academic Eduction","
    Vi kan støtte det her lovforslag. Det handler selvfølgelig også om det danske forhold til Eurodac og det europæiske politi- og retlige samarbejde, som vi, jævnfør den folkeafstemning, der var for vel halvandet år siden nu, støttede ganske kraftigt. Så derfor synes vi, det er helt naturligt, at det lovforslag, som regeringen fremsætter her, bliver gennemført, og derfor støtter vi det.
    ",NA,402
"755",15H 25M 0S,"Naser Khader",FALSE,"668","(KF)",TRUE,"Academic Eduction","
    Lovforslaget vedrører Danmarks tilslutning til dele af den reviderede Eurodac-forordning – det drejer sig specifikt om de dele, der giver adgang for danske retshåndhævende myndigheder til at søge oplysninger i systemet. Eurodac-systemet vil være et værdifuldt værktøj for danske myndigheder, når vi skal efterforske og forhindre terror og andre alvorlige forbrydelser. Vi skal naturligvis sørge for de bedst mulige vilkår, når det gælder efterforskning af terror.
    Meget kriminalitet og især terror foregår i dag på tværs af landegrænser. Danmark kan ikke stå alene med den udfordring, og derfor skal vi samarbejde med vores venner i resten af Europa. Når kriminelle rejser over landegrænser, skal informationerne om dem kunne følge med. Vi skal samarbejde for at forhindre terror, og bl.a. derfor mener Det Konservative Folkeparti, at Danmark selvfølgelig skal være en del af dette vigtige samarbejde. Derfor støtter vi i Det Konservative Folkeparti op om lovforslaget.
    ",NA,404
"756",15H 25M 0S,"Inger Støjberg",FALSE,"182","(V)",FALSE,"No Academic Eduction","
    Tak for det, og tak for modtagelsen fra de forskellige ordføreres side. Lovforslaget har jo til formål, som andre også har sagt, at gennemføre de nødvendige lovændringer, som gør det muligt for Danmark på mellemstatsligt grundlag at være tilsluttet den del af den reviderede Eurodac-forordning, der angår retshåndhævelse. Det øvrige indhold af lovforslaget er alene af teknisk karakter.
    Det er vigtigt for regeringen, at de retshåndhævende myndigheder får mulighed for at foretage søgninger i Eurodac-systemet med henblik på forebyggelse og opdagelse og efterforskning af terrorhandlinger og andre alvorlige lovovertrædelser. På den måde vil de retshåndhævende myndigheder få et yderst værdifuldt redskab, som vil bidrage til, at de kan udføre deres arbejde på bedste vis.
    Danmark har allerede gennemført de ændringer i den reviderede Eurodac-forordning, som er omfattet af den eksisterende parallelaftale mellem Danmark og EU, og som knytter sig snævert til Dublinreglerne. Disse ændringer vedrørte bl.a. en mere klar regulering af tidsfrister for optagelse af fingeraftryk, men også videregivelse af oplysninger fra det centrale Eurodac-system. For 3 år siden var det ikke muligt at gennemføre den del af den reviderede Eurodac-forordning, som angår adgang til Eurodac-systemet med henblik på retshåndhævelse. Det skyldes, at retshåndhævelse udgjorde et nyt formål og ikke er omfattet af Danmarks parallelaftale. Det betyder konkret, at en gennemførelse i dansk ret af denne del af Eurodac-forordningen forudsætter, at der opnås enighed om den tillægsprotokol til den eksisterende parallelaftale, som i øjeblikket forhandles i Bruxelles.
    Lad mig afslutningsvis for en god ordens skyld bemærke, at der med lovforslaget bliver givet samtykke til, at regeringen på Danmarks vegne godkender aftalen om dansk tilslutning til den del af den reviderede Eurodac-forordning, der angår adgang til Eurodac-systemet med henblik på retshåndhævelse. Der gives også samtykke til, at regeringen på Danmarks vegne på mellemstatsligt grundlag kan tilslutte sig, at de forventelige aftaler mellem EU og de Schengenassocierede lande også bliver anvendelige i forhold til Danmark.
    Med det er der at takke for de bemærkninger, der er faldet.
    ",NA,406
"757",15H 26M 0S,"Mattias Tesfaye",FALSE,"15770","(S)",FALSE,"No Academic Eduction","
    Mange af de gæstearbejdere, der kom til Danmark i 1960'erne og 1970'erne, troede dengang, at de kun skulle være her i en kort årrække og bagefter vende hjem til f.eks. Pakistan eller Tyrkiet. Jeg har selv læst adskillige interviews med dem i gamle aviser, og jeg har også efterfølgende opsøgt dem og interviewet dem om, hvad de tænkte, og de har forklaret, at de kom til Danmark for at spare op til en traktor derhjemme til familielandbruget, og tænkte, at de skulle være i Danmark i en midlertidig periode, i en kort årrække. Men årene gik, og efterhånden fik de kone og børn med herop, børnene lærte dansk og blev danskere, og efterhånden opgav forældrene drømmen om at vende tilbage. I stedet har rigtig mange af de første gæstearbejdere fastholdt en tæt tilknytning til deres hjemlande, og mange har endda købt fast ejendom, f.eks. i Tyrkiet.
    Nu er mange så blevet ældre, måske pensionister, og tankerne om at vende hjem begynder igen at trække i dem, og det er egentlig fuldt forståeligt. Mange ønsker at leve de sidste år i de områder, hvor de også levede de første år. Også blandt de mange flygtninge, der er kommet hertil i de seneste årtier, er der flere, der ønsker at vende hjem, måske fordi de aldrig rigtig er faldet til her i vores land. Både gæstearbejderne og flygtningene skal da ikke blive i Danmark, hvis de hellere vil hjem, og derfor er det kun godt, at vi har ordninger, der kan hjælpe dem med hjemrejse. Det her lovforslag handler om de særlige muligheder, udlændinge med opholdstilladelse i Danmark har for at rejse tilbage til deres hjemland med økonomisk støtte fra den danske stat. Det er grundlæggende en rigtig god ordning, som mange udlændinge og det danske samfund har haft stor glæde af gennem mange år.
    Men vores vurdering er, at potentialet for den her ordning er langt større end det nuværende omfang af ordningen. Vores vurdering er, at endnu flere udlændinge egentlig gerne vil hjem, hvis de får den rigtige støtte til det og måske også nogle lidt andre vilkår og muligheder, og derfor ser vi egentlig positivt på det her lovforslag, som dels øger den økonomiske støtte, dels udvider kredsen af folk, der kan modtage visse dele af støtten, dels forpligter kommunerne til at vejlede mere systematisk om ordningen og dens muligheder.
    Men vi kunne også godt tænke os, at vi gik endnu videre end det fremsatte lovforslag. Vi kunne godt ønske os, at det blev endnu mere attraktivt for udlændinge at rejse hjem rent økonomisk, ligesom vi har en række mere konkrete forslag, som ikke handler om økonomi, men som måske kan medvirke til at styrke hjemrejseordningerne. De forslag vil vi rejse i udvalgsbehandlingen, og vi håber egentlig, at der kan skabes et flertal for, at vi får styrket det lovforslag, der ligger her, så vi kan få noget mere gang i den her ordning.
    Med de ord kan vi støtte lovforslaget.
    ",NA,409
"758",15H 26M 0S,"Martin Henriksen",FALSE,"70","(DF)",FALSE,"No Academic Eduction","
    Tak for det. Dansk Folkeparti kan støtte lovforslaget, da vi ønsker at sætte fokus på udlændinges mulighed for at vende tilbage til deres hjemland eller til andre lande, for den sags skyld. Sidste år aftalte regeringen og Dansk Folkeparti, at der skal være øget fokus på tilbagevenden til hjemlandet, og det skete som led i finanslovsaftalen for 2018, hvor man bl.a. ønskede at styrke fokus på, at flere repatrierer, og dermed også øge udlændinges incitament til at vende tilbage til deres hjemland.
    Aftalen og dette lovforslag indeholder en række tiltag, som har til formål at gøre det mere fleksibelt og dermed gøre det nemmere for de enkelte udlændinge at rejse tilbage i forhold til at få økonomisk støtte. Der er forskellige muligheder, som man ikke havde tidligere, og som man nu vil få med dette lovforslag, bl.a. i forhold til at starte ny virksomhed op i hjemlandet. Med lovforslaget indføres der ligeledes systematisk kommunal vejledningspligt om repatrieringsordningen. Det sker ved at indføre en forpligtigelse for kommunerne til at vejlede herboende udlændinge om muligheden for at repatriere til deres hjemlande eller til andre lande, hvor de tidligere har opholdt sig, med økonomisk støtte fra Danmark. Den systematiske vejledning skal ske i forbindelse med den løbende opfølgning på integrationskontrakten og via jobcentre.
    Dansk Folkeparti har ad flere omgange lagt vægt på at sikre, at langt flere bliver sendt hjem – det gjorde vi også i de finanslovsforhandlinger, der var – enten frivilligt eller med tvang. Vi har allerede gennemført flere tiltag. Tidligere i dag behandlede vi et lovforslag, som jo også havde det formål, at det skulle være nemmere, at flere udlændinge kunne blive sendt hjem. Der handlede det så om, at de kunne sendes hjem med tvang. Og dette tiltag er så det seneste i en lang række tiltag.
    Jeg tror, at det her lovforslag vil få en positiv effekt, men det vil nok også få en begrænset effekt. Jeg tror også, at vi er ved at være tæt på grænsen for, hvor meget vi kan og skal give til udlændinge, som ønsker at vende tilbage til deres lande. I Dansk Folkeparti har vi naturligvis ikke noget imod at diskutere, hvordan tingene kan gøres endnu bedre. Dermed kan vi selvfølgelig også diskutere størrelsen på støtten, men det er en hårfin balance, og vi skulle jo nødig ud i, at udlændinge kommer hertil, fordi de ved, at de kan få penge for at rejse hjem igen. Det vil selvfølgelig være uholdbart. I Dansk Folkeparti mener vi, at der, hvor vi for alvor skal sætte ind, er i forhold til tvangshjemsendelser, for det vil også få flere til at rejse frivilligt, hvis de kan se, at alternativet er, at de bliver sendt hjem med tvang.
    Når det er sagt, støtter vi naturligvis lovforslaget, som alt andet lige trækker i den rigtige retning. Og det vil givetvis få flere til at rejse hjem igen, og det vil kunne spare det danske samfund for en masse ressourcer på sigt, men det vil langtfra løse de store udfordringer, som vi står over for. Så det her ser vi som et lovforslag, som bygger oven på noget af det, der har været i forvejen, og derfor kan vi selvfølgelig godt stemme for.
    ",NA,411
"759",15H 27M 0S,"Mattias Tesfaye",FALSE,"15770","(S)",FALSE,"No Academic Eduction","
    Tak. Jeg er valgt og bor på den københavnske Vestegn, og der kom rigtig mange dertil fra Tyrkiet i slutningen af 1960'erne og i starten af 1970'erne, og mange af dem har arbejdet i både tre og fire årtier i Danmark og har opnået dobbelt statsborgerskab; de har både tyrkisk og dansk statsborgerskab. Men de har ikke rigtig mulighed for at bruge de her ordninger. Kunne Dansk Folkeparti bakke op om en mulighed for, at man kunne frasige sig den danske del af sit dobbelte statsborgerskab og derefter benytte sig af repatrieringsordningen?
    ",NA,413
"760",15H 27M 0S,"Martin Henriksen",FALSE,"70","(DF)",FALSE,"No Academic Eduction","
    Ja, det er også noget, som vi fra Dansk Folkepartis side selv har været inde på. Så det ville bestemt være en farbar vej frem. Hvis man frasiger sig det danske statsborgerskab, kunne man få mulighed for at benytte sig af nogle af de støtteordninger, som der er i den danske lovgivning i forhold til at repatriere. Bestemt.
    ",NA,415
"761",15H 28M 0S,"Mattias Tesfaye",FALSE,"15770","(S)",FALSE,"No Academic Eduction","
    Jeg hører også flere sige, at nu har de arbejdet i Danmark i 30, 35 år, og de har brugt en del af pengene på at købe et sommerhus et sted i Tyrkiet, og der vil de egentlig gerne spendere resten af deres liv. Men mens de har været i Danmark, har de så oparbejdet en ret til en brøkpension, måske ikke en fuld pension, men dog noget mere end det, som repatrieringsordningerne giver mulighed for, og kunne man så ikke forestille sig, at vi nærmede sig lidt mere det, de ville have ret til i pension, end det, som repatrieringsordningerne giver mulighed for? Ville det ikke være en god aftale for både Danmark og for de mennesker, vi taler om? Jeg er med på, at det ikke skal have en eller anden form for effekt, som gør, at flere søger mod Danmark, men vi kunne eventuelt afgrænse det til folk, der har fået opholdstilladelse f.eks. før en eller anden bestemt dato.
    ",NA,417
"762",15H 28M 0S,"Martin Henriksen",FALSE,"70","(DF)",FALSE,"No Academic Eduction","
    Jeg skal være sikker på, at jeg forstår spørgsmålet korrekt. Jeg vil sige, at hvis jeg har forstået det korrekt, kan man selvfølgelig lave nogle afgrænsninger af det, og det kan vi sagtens kigge på, men vi giver meget høje ydelser, både engangsydelser og løbende ydelser til de mennesker, som ønsker at vende tilbage til f.eks. Tyrkiet, men det kan også være andre lande. Hvis vi går ind og regulerer de her ydelser opad, som jeg forstår spørgsmålet, skal man gå ind at kigge på, hvad man gør i andre europæiske lande, for som jeg forstår det, ligger vi ret højt i repatrieringsydelser, både i engangsydelser og i de løbende ydelser, så vi skal sørge for, at Danmark ikke bliver et land, som man kommer til, fordi man så ved, at man kan få støtte til at rejse tilbage til det land, som man kom fra. Det er bare nogle af de ting, som vi skal tænke godt og grundigt over, inden vi går ind og hæver de enkelte ydelser.
    Men igen, vi er åbne over for at diskutere, om man kan gøre mere i forhold til at få flere til at vende tilbage frivilligt, men det vigtigste for Dansk Folkeparti, og det tror jeg også er det bedste, er, at vi kigger på, hvordan vi kan sende flere tilbage med tvang.
    ",NA,419
"763",15H 28M 0S,"Marcus Knuth",FALSE,"15790","(V)",FALSE,"No Academic Eduction","
    Vi behandler her et lovforslag, der styrker en vigtig ordning, nemlig repatriering. Ordningen er i vores øjne vigtig af flere årsager. Den primære årsag er selvfølgelig, at den øger incitamentet til at vende hjem for f.eks. den gruppe af udlændinge, der måske ikke er blevet integreret i det danske samfund, eller måske fordi deres land er blevet fredeligt igen, eller der kan være andre årsager. Det kan selvfølgelig også være, at man ganske enkelt bare ønsker at vende tilbage til hjemlandet, som vi lige før diskuterede her, med hensyn til folk der er kommet hertil fra Tyrkiet. Men uagtet hvilken gruppe det er, synes vi, at man skal give dem de bedst mulige vilkår for at vende tilbage, og det hjælper det her lovforslag med.
    Ordføreren for Socialdemokratiet har allerede opsummeret de forskellige initiativer, og jeg synes, at det er nogle rigtig, rigtig gode initiativer, især det, at man f.eks. kan tage nogle ydelser med sig eller kan få støtte til anskaffelse af de nødvendige id-dokumenter. Lovforslaget medfører en samlet merudgift, og det er en merudgift, vi gerne tager med, for vi ser jo ofte, at især udlændinge på kanten af samfundet er en bekostelig affære for staten, så jeg tror, at den her ordning i sig selv vil være en rigtig fornuftig ordning, også selv om der er merudgifter.
    I Danmark skal vi hjælpe dem, der kommer hertil, og som har behov for vores støtte og beskyttelse, men det er lige så vigtigt at hjælpe dem, som vi kan få hjem igen, tilbage til deres hjemland. Lovforslaget hjælper med netop det ved at gøre en god ordning endnu bedre og ikke mindst ved at udbrede kendskabet til den gennem kommunerne. Derfor støtter Venstre dette lovforslag.
    ",NA,421
"764",15H 28M 0S,"Nikolaj Villumsen",FALSE,"68","(EL)",FALSE,"No Academic Eduction","
    Tak for det. Enhedslisten støtter at forbedre mulighederne for flygtninge til at vende frivilligt hjem til deres hjemland. Det er positivt, at mulighederne for at lave rekognosceringsbesøg samt til at få støtte i forbindelse med hjemrejsen forbedres. Vi så med mange bosniske flygtninge, at de efter den forfærdelige borgerkrig i 1990'erne valgte at vende hjem, da krigen var ovre. Her havde mange god fordel af den uvildige rådgivning, de fik fra Dansk Flygtningehjælp.
    Samtidig vender vi os klart imod påstanden om, at repatriering er bedst for alle flygtninge. Det er klart, at hvis en flygtning har boet kort i Danmark og forholdene i hjemlandet pludselig markant forbedres, så der skabes en varig og stabil fred i landet, så skal personen selvfølgelig hjem, men har en flygtning været i mange år i Danmark, skal personen selvfølgelig have lov til at blive. Det er jo vigtigt at bemærke, at det, der karakteriserer de større flygtningegrupper, der befinder sig i Danmark, iranere, palæstinenserne, kurdere, syrere og eritreere, jo er, at det er grupper, som alle sammen har det tilfælles, at undertrykkelsen og krigene i deres oprindelseslande har stået på i årtier og desværre ikke inden for en nær fremtid ser ud til at være ovre.
    Endelig kan vi bakke fuldt op om høringssvarene fra Kommunernes Landsforening om, at det skal fremgå præcis, at muligheden for repatriering ikke skal bringes op til hver samtale, da det vil være fuldstændig absurd spild af tid, samt pointen fra Institut for Menneskerettigheder om, at konsekvensen for opholdstilladelsen i Danmark skal indgå i informationen, som folk modtager fra kommunerne.
    Endelig deler vi pointen fra Dansk Flygtningehjælp og Røde Kors om, at overdreven fokus på repatriering kan være både demotiverende og skadelig for integrationen. Det er afgørende, at der er tale om hjælp til flygtninge, der selv ønsker at vende frivilligt hjem, og at der er tale om uvildig rådgivning, der ikke har et facit klart på forhånd, men sikrer den korrekte information, også om udfordringerne ved at vende tilbage.
    På den baggrund kan Enhedslisten støtte lovforslaget.
    ",NA,423
"765",15H 28M 0S,"Laura Lindahl",FALSE,"1504","(LA)",NA,"204","
    Med forslaget her lægges der op til, at man på forskellig vis styrker repatrieringsordningen. Den skal gøres mere fleksibel, så det f.eks. bliver lettere at få støtte til flytning af personlige ejendele, støtte til erhvervsudstyr eller til at bibeholde offentlige ydelser, mens man finder sig til rette i sit hjemland. Set fra et strengt principielt synspunkt er det en lille smule urimeligt, at man skal kunne modtage den her særlige støtte, men rent økonomisk er det en god investering for Danmark, fordi de repatrierede i gennemsnit har en meget ringe tilknytning til det danske arbejdsmarked.
    Vi kan jo konstatere i Danmark, at integrationen af mennesker fra tredjelande ikke har været særlig vellykket, at indvandringen har medført relativt store økonomiske og sociale problemer, og i Liberal Alliance synes vi, at det er fornuftigt, at vi forsøger at begrænse de problemer ved at øge de her menneskers incitamenter til at tage hjem. Vi støtter forslaget.
    ",NA,425
"766",15H 28M 0S,"Josephine Fock",FALSE,"15783","(ALT)",FALSE,"No Academic Eduction","
    Tak for det. Lovforslaget, som vi behandler her, om ændring af repatrieringsloven og integrationsloven og lov om sygedagpenge og lov om arbejdsløshedsforsikring handler jo samlet set om at styrke incitamenter til repatriering og om en systematisk kommunal vejledningspligt i forhold til at få folk til at vende hjem. Der ingen tvivl om, at vi i Alternativet bifalder de forbedrede økonomiske rammer, som der er lagt op til i lovforslaget, i forhold til at hjælpe de flygtninge, som gerne vil vende hjem.
    Jeg er knap så positiv stemt over for den del af lovforslaget, som handler om, at kommunerne bliver pålagt at vejlede stort set hver eneste gang, de har kontakt med flygtninge. Det synes jeg er problematisk, fordi det, der er helt afgørende, er, at folk og flygtninge skal have mulighed for at tage stilling til, om de synes, at det er trygt nok for dem at vende tilbage. Det vil sige, at det skal hvile på et frivilligt grundlag.
    Der hæfter jeg mig selvfølgelig også meget ved KL's høringssvar, hvor man er bekymret, endog meget bekymret – sådan som jeg læser det – hvis det skal være sådan, at kommunen hver eneste gang, der skal ske en opfølgning på f.eks. integrationskontrakten i jobcentret osv., skal vejlede om det her, selv om det ikke er relevant. Det er decideret kontraproduktivt for den integration, som vi alle sammen ønsker skal ske. Samtidig peger både Røde Kors og Dansk Flygtningehjælp på, at det vil vanskeliggøre integrationsprocessen, hvis alle udlændinge – og det vil sige mennesker, som fortsat ikke kan vende tilbage, fordi de har et beskyttelsesbehov – konsekvent skal mødes i det offentlige med vejledning om repatriering, selv om det ikke er en mulighed.
    Vi synes også, som Dansk Flygtningehjælp påpeger, at det kan sende et uhensigtsmæssigt signal til nye danskere og mennesker på flugt, som ønsker at bo i Danmark og bidrage til det danske samfund, hvis de konsekvent skal møde en sådan vejledning.
    Derfor kunne jeg egentlig godt tænke mig, hvis det kunne lade sig gøre, at få opdelt lovforslaget i to dele, sådan at den ene del af lovforslaget handler om økonomien, som Alternativet selvfølgelig kan bifalde, hvorimod vi synes, at den anden del skal handle om den der meget tvungne vejledning, hvor det ikke er relevant, og have sit eget særskilte lovforslag. Hvis vi ikke kan få mulighed for at dele lovforslaget op, ender Alternativet med at stemme nej til det samlede lovforslag.
    ",NA,427
"767",15H 29M 0S,"Sofie Carsten Nielsen",FALSE,"100","(RV)",TRUE,"Academic Eduction","
    Tak for det. Generelt er vi i Radikale Venstre positivt indstillet over for lovforslaget. Vi vil gerne, som også nogle af de tidligere ordførere gør, gøre opmærksom på Institut for Menneskerettigheder, der opfordrer til at informere om alle de rettigheder, man har, og de konsekvenser, der følger af lovforslaget, så det ikke kun er, om jeg så må sige, den ene side af medaljen, der bliver gjort opmærksom på, når man bliver vejledt om repatriering. Det er kun retssikkerhedsmæssigt rimeligt, at man får alt at vide, og at intet forholdes for de mennesker.
    Generelt er vi positivt indstillet. Jeg er også, som nogle af de tidligere ordførere også giver udtryk for, noget bekymret på baggrund af en række høringssvar, ikke så meget i forhold til den vejledningspligt, som kommunerne bliver pålagt, men i forhold til at man skal kunne få resultattilskud for at repatriere. Det bliver jo nok noget tilfældigt, og det synes jeg sådan set blot er en mærkelig forskelsbehandling af kommuner og et mærkeligt incitament at have. Ligesom Dansk Flygtningehjælp skriver i høringssvaret, mener vi i Radikale Venstre ikke, og det er der da heldigvis også historiske belæg for, at integration og repatriering er hinandens modsætninger, måske tværtimod.
    De bedste erfaringer, vi har for repatriering, er med de tidligere flygtninge fra Jugoslavien i 1990'erne, og de bedste resultater med repatriering, altså der, hvor flest er taget tilbage for at genopbygge, er i de kommuner, der allerallerhurtigst fik de på daværende tidspunkt flygtninge i arbejde og integreret. Så det er verdens bedste reklame for integration at arbejde fra dag et. Hvis man rigtig mener det med repatriering, burde man bruge alle sine kræfter på at sikre en god integration og en god og hurtig indgang til arbejdsmarkedet, for det er de eneste håndfaste resultater, vi har, for, at det rigtig kan lykkes.
    ",NA,429
"768",15H 29M 0S,"Holger K. Nielsen",FALSE,"33","(SF)",TRUE,"Academic Eduction","
    Det her lovforslag er jo en del af finanslovsaftalen mellem regeringen og Dansk Folkeparti. Det er jo så, man kan sige endnu en illustration af, at også en blind høne kan finde et korn af og til. For det her er faktisk et ganske fornuftigt lovforslag med nogle ganske jordnære forbedringer i forhold til repatriering og med større fleksibilitet, bedre muligheder osv. Derfor kan vi støtte det her lovforslag.
    ",NA,431
"769",15H 30M 0S,"Naser Khader",FALSE,"668","(KF)",TRUE,"Academic Eduction","
    I Danmark har vi hjulpet tusindvis af flygtninge, der er flygtet fra krig og ufred i tidens løb, og også mange indvandrere har haft mulighed for at arbejde og bidrage til det danske samfund. En del er blevet integreret og er blevet en del af Danmark og har skabt et liv i Danmark. Andre er mentalt et helt andet sted og deltager ikke i det danske samfund og har måske endda heller ikke et ønske om det. Nogle af dem vil gerne hjem, og det skal vi hjælpe dem med. Derfor blev regeringen og Dansk Folkeparti enige om med finansloven for 2018 at styrke mulighederne og incitamenterne for flygtninge og indvandrere til at vende hjem.
    I lovforslaget er der fokus på at ændre de dele af ordningen, som letter hjemrejsen og de udfordringer, der opstår, når man skal starte på en frisk i sit hjemland. Vi indfører bl.a. støtte til anskaffelse af identitetspapirer, ligesom vi giver mulighed for at beholde offentlige ydelser, når man tager til hjemlandet for at finde ud af, om man skal vende tilbage permanent. Vi ændrer også grænsen for støtte til transport af ejendele fra 2 m³ til 30.000 kr. Det er meget nemmere for kommunerne at administrere. Derudover indfører vi en vejledningspligt for kommunerne, så man altid skal tage repatriering op i en relevant sag. Det giver sig selv, at hvis vi skal have flere til at flytte hjem, skal de også vide, at muligheden er der.
    Danmark skal hjælpe flygtninge, så godt vi kan, men det er aldrig den bedste løsning at blive på offentlig forsørgelse. Det er meget bedre, at man kommer hjem og hjælper med at opbygge sit hjemland der, hvor man kan sproget og kender kulturen. Derfor er vi i Det Konservative Folkeparti positivt indstillet over for dette lovforslag.
    ",NA,433
"770",15H 30M 0S,"Inger Støjberg",FALSE,"182","(V)",FALSE,"No Academic Eduction","
    Jeg vil også gerne sige tak for debatten om det her lovforslag, som jo har nydt en relativt bred opbakning, endda også fra Socialistisk Folkeparti, hvilket er overraskende og dejligt, vil jeg sige.
    Repatrieringsordningen er et vigtigt element i den integrationspolitik, som regeringen fører. I Danmark skal vi hjælpe dem, der kommer hertil, og som har behov for beskyttelse. Vi skal hjælpe dem i den periode, hvor de har brug for beskyttelse, men samtidig er det også vigtigt, at de, der ikke falder til her, og som ønsker at vende tilbage til deres hjemland, når situationen i landet tillader det, får de bedste muligheder for det. Det gælder både for flygtninge, hvor omstændighederne i hjemlandet nu gør, at de kan vende tilbage og fortsætte den tilværelse, som de havde før krigen og forfølgelsen, og før de blev tvunget til at rejse hertil. Men det gælder også for indvandrere, der har været mange år i Danmark, men som kunne have et ønske om at tilbringe f.eks. deres alderdom sammen med familien i hjemlandet.
    Så skal vi ikke være blinde for, at der i det danske samfund i dag er en gruppe af udlændinge, som er uden uddannelse, uden job og dermed reelt også står uden for samfundet, og som enten ikke kan eller har et ønske om at blive integreret, og som dermed ikke er en aktiv del af det danske samfund. Her er en fremtid i hjemlandet et langt bedre alternativ for alle parter frem for en fortsat tilværelse i yderkanten af det danske samfund. I hjemlandet kan man sproget, man kender kulturen, og man har lettere ved at falde til. Her kan vi se, at netop repatrieringsordningen faktisk giver en målrettet hjælp, og pengene går i stort omfang til at støtte de mennesker, der netop ingen tilknytning har til det danske arbejdsmarked. I 2016 fik vi gennemført en analyse, som viste, at der kun var 7 pct. af dem, der blev repatrieret i den arbejdsdygtige alder, der var i beskæftigelse her i Danmark.
    Tilbage i juni 2017 forbedrede vi ordningen ved bl.a. at indføre øget hjælp til sygeforsikring og hjælp til udgifter til skolegang i hjemlandet til familier med skolesøgende børn, og så genindførte vi et resultattilskud til kommunerne på op til 25.000 kr. for hver udlænding, man fik repatrieret.
    Med det her lovforslag styrker vi yderligere incitamenterne til at repatriere, og vi skruer op for den løbende rådgivning i kommunerne. Ændringerne gennemfører dele af aftalen, der hedder »Fokus på tilbagevenden til hjemlandet«, som var en del af finanslovsaftalen for 2018, som regeringen jo indgik med Dansk Folkeparti i december 2017. Med lovforslaget bliver der bedre mulighed for at give støtte til erhvervsudstyr, der er egnet til at fremme udlændinges beskæftigelsesmuligheder i hjemlandet. Vi fjerner bureaukratiet omkring, at udstyr specifikt skal vurderes som egnet til at genopbygge landet, og det gør støttemulighederne mere fleksible. Vi lægger også op til, at der i repatrieringsloven indføres en øvre grænse på 30.000 kr. for, hvor meget der kan gives i støtte til transport af personlige ejendele. Samtidig fjerner vi den tidligere bestemmelse om, at der højst kan ydes udgifter til transport af ejendele, der fylder 2 m³. Vi foreslår også at indføre muligheder for, at udlændinge som alternativ til transport af personlige ejendele kan få op til 30.000 kr. til køb af bohave i deres hjemland. Så i stedet for at vi betaler større beløb for at flytte deres ting, kan de købe nye møbler, f.eks. i hjemlandet.
    Med lovforslaget lægger vi også op til, at flere udlændinge kan bibeholde deres offentlige ydelser, mens de er på rekognosceringrejser i hjemlandet. For at man kan vende hjem, skal man selvfølgelig også have de nødvendige identifikationspapirer. De skal være i orden, men der er lande, der ikke har en pasudstedende repræsentation i Danmark, og derfor må den enkelte udlænding rejse til den nærmeste repræsentation for at få et nationalitetspas. Den rejse indfører vi nu mulighed for at man kan få støtte til.
    Kl. 17:14
    For at man kan få gavn af repatrieringsordningen og de nye tiltag, kræver det selvfølgelig – og det er helt afgørende – at man kender ordningen. For at udbrede kendskabet til repatrieringsordningen yderligere lægger vi derfor endelig op til at genindføre forpligtelsen for kommunerne til løbende at vejlede udlændinge om repatriering i alle de samtaler, som kommunen har med borgerne i den generelle integrations- og beskæftigelsesindsats.
    Jeg meget godt tilfreds med, at vi nu med det, der er lagt frem her i dag, udbreder kendskabet til den her ordning, men jo selvfølgelig også, at vi gør en allerede god ordning endnu bedre, og at der bliver flere støttemuligheder, for at dem, der alligevel ikke kan eller vil falde til her i landet, kan komme hjem til det hjemland, de oprindelig kom fra.
    ",NA,435
"771",15H 30M 0S,"Martin Henriksen",FALSE,"70","(DF)",FALSE,"No Academic Eduction","
    Tak for det. Det er jo udmærket, at vi nu gør lidt mere for at se, om ikke vi kan overtale flere til at vende frivilligt tilbage til deres hjemlande. Det er jo noget, som Folketinget har beskæftiget sig meget med inden for de seneste år, og der er blevet gennemført flere ændringer af repatrieringsordningen i forhold til frivillig repatriering. Men til trods for at der er gennemført mange ændringer, er det jo begrænset, hvor mange der rejser tilbage. Hvis man kigger på, hvor mange der er kommet til Danmark, og så kigger på, hvor mange der rejser frivilligt tilbage til deres hjemlande, kan man jo ikke ligefrem sige, at det sådan har været en dundrende succes.
    Derfor mener vi jo i Dansk Folkeparti – det her forslag er selvfølgelig udmærket, og det er godt – at der er behov for, at man har mere fokus på den del, der handler om, hvordan vi kan sende folk tilbage til deres hjemlande med tvang. For det bliver vi simpelt hen nødt til at gøre mere ud af. Så jeg vil høre, om ministeren vil være indstillet på, at vi diskuterer, hvordan vi i endnu højere grad, ud over alle de initiativer, vi er enige om, kan sørge for, at myndighederne sender flere personer tilbage til deres hjemlande, også ved brug af tvangshjemsendelser.
    ",NA,437
"772",15H 31M 0S,"Inger Støjberg",FALSE,"182","(V)",FALSE,"No Academic Eduction","
    Altså, nu må man sige, at det, vi diskuterer her i dag, jo netop er frivillig hjemrejse, og at man endda bliver støttet i den frivillige hjemrejse. Men jeg kan garantere hr. Martin Henriksen for, at det at få sendt udlændinge ud af landet, som f.eks. ikke har ret til at være her, jo er noget af det, der fylder rigtig, rigtig meget for mig. Og det mener jeg også det skal, for har man ikke ret til at være her, skal man selvfølgelig forlade landet. Nogle vil ikke gøre det frivilligt, og så må der nogle gange tvang til.
    Men jeg tror også, hr. Martin Henriksen er meget bekendt med, at der jo er lande, som ikke tager imod deres egne borgere, medmindre de er rejst frivilligt. Der skal vi bestemt sætte ind, og det gør vi. Jeg bruger, vil jeg sige, mere og mere af min tid på netop at forhandle med nogle af de her lande, for det er en fuldstændig uholdbar situation, at mennesker, der ikke har ret til at være i Danmark, som f.eks. ikke har et beskyttelseskrav, fortsat er her. Så jeg kan sige til hr. Martin Henriksen, at det er noget, der fylder rigtig meget, ikke bare for mig, men selvfølgelig også for resten af regeringen, og det er jeg klar over at det også gør for Dansk Folkeparti.
    ",NA,439
"773",15H 35M 0S,"Martin Henriksen",FALSE,"70","(DF)",FALSE,"No Academic Eduction","
    Jeg er helt med på, at regeringen og også ministeren gør en indsats og også får gjort noget, synes jeg, ved at tale med andre lande om, at de skal tage imod deres egne statsborgere. Men man kan sige, at det første skridt i forhold til at sende folk ud jo er, at man inddrager deres opholdstilladelse. Og der har man fra udlændingemyndighedernes side kigget på de sager, der ligger om folk fra Somalia, hvor man har inddraget eller nægtet forlængelse af opholdstilladelser for en del personer. Men vi kunne godt tænke os fra Dansk Folkepartis side, at man udvidede det til også at gælde andre landegrupper og personer, som befinder sig i Danmark.
    Så spørgsmålet er egentlig, om ministeren vil være indstillet på, at man gør mere ud af den indsats, der handler om, at man skal inddrage eller nægte forlængelse af opholdstilladelse til personer, som kommer fra andre lande end Somalia, men som opholder sig i Danmark. For ja, vi kan komme et stykke i forhold til frivillig repatriering, men vi bliver også nødt til i langt højere grad at tage fat på at forklare de her mennesker, at de skal vende tilbage til deres hjemland. Gør de det frivilligt, er det fint, men vil de ikke det, bliver vi nødt til i højere grad at sende flere hjem med tvang. Så vil man udvide den indsats, som er for øjeblikket?
    ",NA,441
"774",15H 35M 0S,"Inger Støjberg",FALSE,"182","(V)",FALSE,"No Academic Eduction","
    Først vil jeg sige, at vi selvfølgelig har en forpligtelse til hele tiden at kigge de her sager igennem. Så er det rigtigt, som hr. Martin Henriksen sådan indirekte peger på, at vi jo i fællesskab har opprioriteret det, og det har vi via aftaler i forbindelse med finanslovsforhandlingerne. Det har også betydet, at flere har fået inddraget deres opholdstilladelse. Men for at sige det lidt firkantet: Det nytter ikke noget bare at inddrage opholdstilladelsen, hvis ikke vi kan få de her mennesker sendt ud af landet igen. Tingene hænger rimelig meget sammen.
    Men jeg kan i øvrigt opmuntre hr. Martin Henriksen med, at det er mange år siden, vi har haft så få i udsendelsesposition, som vi har nu, og det tilskriver jeg i høj grad den temmelig aktive måde, vi arbejder med det her område på, simpelt hen ved at få sendt de folk ud, der ikke har ret til at være her.
    ",NA,443
"775",15H 36M 0S,"Mattias Tesfaye",FALSE,"15770","(S)",FALSE,"No Academic Eduction","
    Tak. Nu har jeg ikke nogen sådan gallupundersøgelse i ryggen, men hvis jeg stiller mig ned med en bunke socialdemokratiske roser foran Bilka i Ishøj og snakker med folk, bliver jeg altid forbløffet over, hvor mange der egentlig er interesseret i de her repatrieringsordninger, hvor mange der har spørgsmål til dem. Et af de spørgsmål, folk stiller, er: Hvis de har et dobbelt statsborgerskab, hvorfor er det så egentlig ikke muligt for dem at frasige sig deres danske statsborgerskab og så benytte sig af den her ordning?
    Der bliver jeg dem altid svar skyldig, hvorfor gør vi egentlig ikke bare det? Er regeringen med på det?
    ",NA,445
"776",15H 36M 0S,"Inger Støjberg",FALSE,"182","(V)",FALSE,"No Academic Eduction","
    Det ville i hvert fald være en forudsætning, at man frasagde sig det danske statsborgerskab. Men jeg synes da, vi må prøve at kigge på, hvilke muligheder der er, og det vil jeg meget gerne være med til at diskutere – også hvilke hindringer der eventuelt ville være for det. Men det er jo klart, at en forudsætning i hvert fald er, at man så ikke længere skal kunne opnå nogen goder her.
    ",NA,447
"777",15H 36M 0S,"Mattias Tesfaye",FALSE,"15770","(S)",FALSE,"No Academic Eduction","
    Et andet spørgsmål, folk har, handler om, at der f.eks. er mange, der gerne vil flytte til Tyrkiet. Men de har stadig væk familie, der bor i Danmark, og de vil gerne hurtigt kunne komme til Danmark, hvis der opstår sygdom i familien eller de skal til en begravelse eller noget. Og de er lidt trætte af at skulle til Ankara og søge visum hver gang. Der er ventetid og sådan noget. Der kunne det jo være godt, hvis man kunne give de personer, der er repatrieret, et nationalt begrænset visum. Men det kan jeg så forstå ikke er noget, vi i Danmark bare selv kan beslutte, at det er nogle internationale regler.
    Men her vil jeg gerne høre, om regeringen er indstillet på så internationalt at arbejde for, at det bliver muligt at udstede et nationalt begrænset visum, f.eks. til Tyrkiet, som nok er det land, vi har modtaget flest indvandrere fra.
    ",NA,449
"778",15H 36M 0S,"Inger Støjberg",FALSE,"182","(V)",FALSE,"No Academic Eduction","
    Altså, for det første kan der ligge noget internationalt. For det andet er der også noget principielt i, at man jo heller ikke bare skal kunne plukke alle frugterne på alle mulige måder og have alle goder. Jeg ser gerne, at hvis man ikke er faldet til her, må man rejse tilbage til det hjemland, man kommer fra, og så er man der efter min mening ligesom på samme vilkår, som hvis man ikke havde været i Danmark. Sådan må det være. Man kan ikke bare plukke alle de gode frugter og så lade alt det andet hænge – og så skal vi i øvrigt bare lige betale. Altså, der må også være en grænse.
    ",NA,451
